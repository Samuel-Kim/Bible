
\id 
\c 1
\v 1 Книга родоводу Ісуса Христа, Сина Давидового, Сина Авраамового.
\v 2 Авраам породив1 Ісаака. Ісаак породив Якова. Яків породив Юду і братів його.
\v 3 Юда породив Фареса і Зару від Тамари. Фарес породив Есрома. Есром породив Арама.
\v 4 Арам породив Амінадава. Амінадав породив Наассона. Наассон породив Салмона.
\v 5 Салмон породив Вооза від Рахави. Вооз породив Овида від Рути. Овид породив Єссея.
\v 6 Єссей породив царя Давида. Давид же [цар] породив Соломона від дружини Урія.
\v 7 Соломон породив Ровоама. Ровоам породив Авію. Авія породив Асафа.
\v 8 Асаф породив Йосафата. Йосафат породив Йорама. Йорам породив Озію.
\v 9 Озія породив Йоатама. Йоатам породив Ахаза. Ахаз породив Єзекію.
\v 10 Єзекія породив Манасію. Манасія породив Амоса. Амос породив Йосію.
\v 11 Йосія породив Єхонію та його братів під час вавилонського переселення.
\v 12 А по вавилонськім переселенні Єхонія породив Салатиїла. Салатиїл породив Зоровавеля.
\v 13 Зоровавель породив Авіюда. Авіюд породив Еліякима. Еліяким породив Азора.
\v 14 Азор породив Садока. Садок породив Ахима. Ахим породив Еліюда.
\v 15 Еліюд породив Елеазара. Елеазар породив Маттана. Маттан породив Якова.
\v 16 Яків породив Йосипа, чоловіка Марії, від якої народився Ісус, названий Христом.
\v 17 Усіх же поколінь від Авраама до Давида було чотирнадцять поколінь; і від Давида до вавилонського переселення — чотирнадцять поколінь; і від вавилонського переселення до Христа — ще чотирнадцять поколінь.
\v 18 Народження ж Ісуса Христа було так. Як Його мати Марія була заручена з Йосипом, виявилося, перш ніж вони зійшлися, що вона мала в лоні від Святого Духа.
\v 19 А Йосип, її чоловік, будучи праведним і не бажаючи її ославити, вирішив потайки відпустити її.
\v 20 Щойно він це подумав, як ось Господній ангел з'явився йому уві сні, кажучи: Йосипе, сину Давидів, не бійся прийняти дружину твою: бо зачате в ній є від Святого Духа.
\v 21 Вона ж народить Сина, і назвеш Його ім'ям Ісус, бо Він спасе свій народ від його гріхів.
\v 22 Це ж усе сталося, щоб збулося Господнє слово до пророка, який говорить:
\v 23 Ось, діва матиме в лоні і народить Сина, і дадуть Йому ім'я Емануїл, що означає: З нами Бог.
\v 24 А Йосип, уставши від сну, зробив так, як наказав йому Господній ангел, і прийняв свою дружину;
\v 25 і не спізнав її доти, доки не породила Сина свого [першонародженого], і назвав Його Ісусом.
\c 2
\v 1 Коли ж Ісус народився у Вифлеємі юдейськім за днів царя Ірода, то мудреці прийшли зі сходу до Єрусалима, кажучи:
\v 2 Де Цар юдейський, що народився? Бо ми бачили Його зірку на сході і прийшли Йому поклонитися.
\v 3 Почувши це, цар Ірод злякався, а з ним і увесь Єрусалим;
\v 4 і зібравши всіх архиєреїв та книжників народу, випитував у них, де б мав народитися Христос.
\v 5 Вони ж сказали йому: у Вифлеємі юдейськім, бо так написано пророком:
\v 6 І ти, Вифлеєме, земле Юди, нічим не менший від інших володінь Юди; бо з тебе вийде вождь, який пастиме мій народ Ізраїлю.
\v 7 Тоді Ірод, потайки прикликавши мудреців, випитав їх про час, коли з'явилася зірка,
\v 8 і, пославши їх до Вифлеєма, сказав: Ідіть і докладно випитайте про Дитя; коли ж знайдете Його, сповістіть мене, щоб і я пішов та поклонився Йому.
\v 9 Вислухавши царя, вони пішли; і ось зірка, яку побачили на сході, йшла перед ними, доки не стала над місцем, де було Дитя.
\v 10 Побачивши зірку, вони надзвичайно зраділи.
\v 11 І увійшовши до хати, побачили Дитя з Марією, Його матір'ю. Впавши на коліна, поклонилися Йому і, відкривши свої скарби, піднесли Йому дари — золото, ладан та миро.
\v 12 І одержавши вві сні вістку, щоб не поверталися до Ірода, відійшли іншою дорогою до своєї країни.
\v 13 Коли вони відійшли, то Госодній ангел у сні з'явився Йосипові і сказав: Вставай, візьми Дитя і Його матір та втікай до Єгипту і будь там, доки я тобі не скажу, бо Ірод розшукуватиме Дитя, щоб знищити Його.
\v 14 Він же, вставши, взяв Дитя і Його матір уночі й відійшов до Єгипту,
\v 15 і був там, поки не помер Ірод, аби збулося сказане від Господа пророком, що каже: З Єгипту покликав Я Мого Сина.
\v 16 Тоді Ірод, побачивши, що мудреці його висміяли, дуже розгнівався; послав вибити всіх дітей, що були у Вифлеємі та в усіх його околицях, — від двох років і нижче, — за часом, який випитав був у мудреців.
\v 17 Отож, збулося сказане пророком Єремією, що каже:
\v 18 В Рамі чути голос, [плач і] ридання, і великий крик: це Рахиль оплакує своїх дітей і не хоче втішитися, бо нема їх.
\v 19 Як помер Ірод, Господній ангел у сні з'явився Йосипові в Єгипті
\v 20 й каже: Вставай, бери Дитя і Його матір та йди в землю Ізраїльську, бо повмирали ті, що шукали душу Дитяти.
\v 21 Він же, вставши, взяв Дитя і Його матір та й прийшов до Ізраїльської землі.
\v 22 Почувши ж, що в Юдеї царює Архелай, замість свого батька Ірода, побоявся туди йти. A одержавши вість уві сні, пішов до Галилеї;
\v 23 i прийшовши, поселився в місті Назареті: це, щоб збулося сказане пророками, що назареєм назветься.
\c 3
\v 1 Тими ж днями приходить Іван Хреститель проповідувати в Юдейській пустині
\v 2 і каже: Покайтеся, бо наблизилося Небесне Царство.
\v 3 Бо Він є Той, про кого говорив пророк Ісая, промовляючи: Голос того, Хто волає в пустині: Приготуйте дорогу Господеві, вирівняйте Йому стежки.
\v 4 Сам же Іван мав одяг з верблюжї шерсті шкіряний пояс довкола стегон своїх. Їжею його була саранча та дикий мед.
\v 5 Тоді виходив до нього Єрусалим, і вся Юдея, і вся йорданська околиця,
\v 6 і були хрещені ним в ріці Йордані, визнаючи свої гріхи.
\v 7 А побачивши, що багато фарисеїв і саддукеїв, що йдуть на його хрещення, сказав їм: Поріддя гадюче, хто підказав вам утікати від майбутнього гніву?
\v 8 Отже, зробіть плід, гідний каяття,
\v 9 не пробуйте говорити в собі: Маємо батька Авраама. Бо скажу вам, що Бог може з цього каміння підняти дітей Авраамових.
\v 10 Сокира вже лежить біля коріння дерева: всяке дерево, яке не дає доброго плоду, зрубується та у вогонь укидаеться.
\v 11 Отож, я хрещу вас водою на покаяння, а Той, що прийде після мене, сильніший від мене; Йому я не гідний взуття нести; Той вас хреститиме Духом Святим та вогнем.
\v 12 Лопата в Його руці, і Він вичистить свій тік та збере Свою пшеницю до засіків, полову ж спалить невгасним вогнем.
\v 13 Тоді приходить Ісус з Галилеї на Йордан до Івана, щоб хреститися від нього.
\v 14 Іван же стримував Його, кажучи: Це мені потрібно від тебе хреститися, а Ти йдеш до мене?
\v 15 Відповідаючи, Ісус мовив йому: Залиш тепер, бо так належить нам виконати всю правду. Тоді допустив Його.
\v 16 Охрестившись, Ісус зараз же вийшов з води. І ось відчинилося Йому небо, побачив Духа Божого, що сходив, як голуб, та наближався до Нього.
\v 17 І ось голос лунає з неба: Це є Син мій улюблений, якого Я вподобав.
\c 4
\v 1 Тоді Ісус був виведений Духом у пустиню, щоб спокушав Його диявол.
\v 2 Попостившись сорок днів та сорок ночей, потім зголоднів.
\v 3 І приступивши до Нього, спокусник сказав: Якщо ти Син Божий, скажи, щоб це каміння стало хлібами.
\v 4 Він же, відповідаючи, сказав: написано: не самим хлібом житиме людина, але кожним словом, що виходить з Божих уст.
\v 5 Тоді диявол узяв Його до святого міста і поставив Його на наріжнику храму,
\v 6 та й каже: Якщо ти є Божим Сином, кинься додолу; бо написано, що Своїм ангелам повелить про тебе [щоб оберігати тебе,] і на руки візьмуть Тебе, щоб часом не вдарив ти об камінь ноги Твоєї.
\v 7 Сказав йому Ісус: Знову ж написано: Не спокушатимеш Господа Бога твого.
\v 8 Ще бере Його диявол на дуже високу гору і показує Йому всі царства світу та їхню славу,
\v 9 і каже: Це все дам тобі, якщо, впавши ниць, поклонишся мені.
\v 10 Тоді каже йому Ісус: Іди геть [від Мене], сатано. Бо написано: Господеві Богу твоєму поклонишся і Йому єдиному служитемеш.
\v 11 Тоді лишив Його диявол; і ось ангели приступили й слугували Йому.
\v 12 Почув [Ісус], що Івана ув'язнено, і відійшов до Галилеї.
\v 13 I лишивши Назарет, прийшов і оселився в Капернаумі, що при морі, в околицях Завулонових та Нефталимових,
\v 14 щоб збулося сказане пророком Ісаєю, який сповіщав:
\v 15 Земле Завулонова і земле Нефталимова, дорого моря, по тім боці Йордану, Галилеє поганська!
\v 16 Народ, що сидів у темряві, побачив велике світло; і тим, що сидять у країні смертної тіні, — їм засяяло світло.
\v 17 Відтоді почав Ісус проповідувати й казати: Покайтеся, бо наблизилося Небесне Царство.
\v 18 Ходячи при морі Галилейськім, побачив двох братів — Симона, що звався Петром, та Андрія, його брата, — які закидали сіть у морі, бо були рибалками.
\v 19 Каже їм: Ідіть за Мною i зроблю вас ловцями людей.
\v 20 Негайно залишивши сіті, вони пішли за ним.
\v 21 І, відійшовши звідти, побачив інших двох братів — Якова Зеведеєвого та Івана, його брата; вони разом із своїм батьком Зеведеєм лагодили свої сіті; і покликав їх.
\v 22 Залишивши зразу човен і батька, вони пішли за Ним.
\v 23 [Ісус] ходив усією Галилеєю, навчаючи в їхніх синаґоґах, проповідуючи Євангелію Царства та вздоровляючи всяку недугу і всяку хворобу в народі.
\v 24 І пішла чутка про Нього по всій Сирії, і привели до Нього всіх хворих на різні недуги, знеможених стражданнями, і біснуватих, і лунатиків, і спаралізованих, — і уздоровляв їх.
\v 25 І за Ним пішли численні юрби з Галилеї, і з Десятимістя, і з Єрусалима, і з Юдеї, і з Зайордання.
\c 5
\v 1 Побачивши юрбу, вийшов на гору, і коли сів, приступили до Нього Його учні.
\v 2 Відкривши свої вуста, навчав їх, кажучи:
\v 3 Блаженні убогі духом, бо їхнє є Царство Небесне.
\v 4 Блаженні ті, що плачуть, бо вони будуть утішені.
\v 5 Блаженні лагідні, бо вони успадкують землю.
\v 6 Блаженні голодні й спраглі на справедливість, бо вони наситяться.
\v 7 Блаженні милосерді, бо вони помилувані будуть.
\v 8 Блаженні чисті серцем, бо вони Бога побачать.
\v 9 Блаженні миротворці, бо вони синами Божими будуть названі.
\v 10 Блаженні переслідувані за правду, бо їхнє є Царство Небесне.
\v 11 Блаженні ви, коли зневажатимуть вас та переслідуватимуть, і скажуть всяку погань на вас, поносячи вас за мене.
\v 12 Радійте й веселіться, бо велика винагорода ваша на небі; адже так само переслідували пророків, які були перед вами.
\v 13 Ви — сіль землі. Якщо сіль втратить силу, то як зробити її солоною? Нінащо вона вже не буде більше придатна, хіба щоб висипали геть і потоптали її люди.
\v 14 Ви є світлом для світу. Не можна сховати міста, яке стоїть на горі.
\v 15 І не запалюють світильника, щоб поставити його під посудину, але на свічник, щоб світив тим, що в оселі.
\v 16 Тож хай засяє ваше світло для людей, щоб побачили ваші добрі діла й прославили Батька вашого, Який на небі.
\v 17 Не думайте, що Я прийшов скасувати закон або пророків; не прийшов Я скасувати, але доповнити.
\v 18 Щиру правду кажу вам: доки існуватимуть небо й земля, жодна йота, жодна риска із закону не скасується, поки все не збудеться.
\v 19 Якщо хто порушить одну з цих найменших заповідей і того навчить людей, — він найменшим назветься в Царстві Небеснім; а хто виконає і навчить, той великим назветься в Царстві Небеснім.
\v 20 Кажу бо вам, що коли ваша праведність не перевищить праведности книжників і фарисеїв, не ввійдете до Царства Небесного.
\v 21 Ви чули, що було сказано прадавнім: Не вбивайте: бо коли хто вб'є, підпадає під суд.
\v 22 Я ж кажу вам, що кожний, хто гнівається на брата свого [безпідставно], підпадає під суд. Якщо хто скаже на свого брата: рака (нікчема, блазень, виродок), — той підпадає під верховний суд. А хто скаже: дурний, — той підпадає під вогняну геєнну.
\v 23 Отже, якщо принесеш твій дар до жертівника і там пригадаєш, що твій брат має щось проти тебе,
\v 24 лиши там твій дар перед жертівником, піди спочатку і помирися з твоїм братом, а тоді вже, прийшовши, принось твій дар.
\v 25 Домовляйся із твоїм суперником швидко, доки ти з ним у дорозі, аби не видав тебе суперник судді, а суддя [тебе не видав] слузі і не був ти кинутий до в'язниці.
\v 26 Щиру правду кажу тобі: не вийдеш звідти, доки не віддаси останнього кодранта1.
\v 27 Ви чули, що було сказано: Не чини перелюбу.
\v 28 Я ж кажу вам, що кожний, хто погляне на жінку, аби пожадати її, той вже вчинив перелюб з нею у своїм серці.
\v 29 Якщо ж твоє праве око спокушає тебе, вийми його і викинь геть від себе; бо краще для тебе, щоб пропав один із твоїх членів, аніж щоб усе твоє тіло було вкинене до геєнни [вогняної].
\v 30 І якщо твоя права рука спокушає тебе, відрубай її і викинь від себе; бо краще для тебе, щоб згинув один із твоїх членів, аніж щоб усе твоє тіло пішло до геєнни.
\v 31 Сказано було: Хто відпустить свою жінку, хай дасть їй відпускного листа.
\v 32 Я ж кажу вам, що кожний, хто відпускає свою жінку, за винятком вчиненої нею подружньої зради, — той штовхає її на перелюб; і хто одружується з відпущеною, той чинить перелюб.
\v 33 Знову ви чули, що сказано було прадавнім: Не клянися неправдиво — виконуй (додержуй) перед Господом клятви свої.
\v 34 Я ж кажу вам зовсім не клястися; ні небом, бо воно є Божим престолом;
\v 35 ні землею, бо вона є підніжжям для Його ніг; ні Єрусалимом, бо це місто великого Царя;
\v 36 не клянися і своєю головою, бо не можеш жодної волосини зробити ані білою, ані чорною.
\v 37 Хай же буде слово ваше: так — так; ні — ні; а що більше цього, те є від лихого.
\v 38 Ви чули, що було сказано: Око за око і зуб за зуба.
\v 39 Я ж кажу вам не противитися злу; але якщо тебе хто вдарить у твою праву щоку, підстав йому й другу.
\v 40 А тому, хто хоче з тобою судитися і відняти в тебе одяг, віддай йому й плаща.
\v 41 Якщо хто змусить тебе пройти одну верству, йди з ним дві.
\v 42 Тому, хто просить у тебе щось, дай; і від того, хто хоче в тебе позичити, не відвертайся.
\v 43 Ви чули, що було сказано: Полюби ближнього свого і ненавидь свого ворога.
\v 44 Я ж кажу вам: Любіть ваших ворогів, [благословіть тих, що проклинають вас, добро робіть тим, що ненавидять вас,] і моліться за тих, що [нападають на вас і] переслідують вас,
\v 45 щоб ви були синами вашого Батька, Який на небі, Який своїм сонцем осяває злих і добрих і посилає дощ на праведних і на неправедних.
\v 46 Бо коли любите тих, хто вас любить, то яку винагороду від цього маєте? Чи не те саме й митники роблять?
\v 47 Коли тільки вітаєте ваших друзів, то що особливого робите? Чи не так і погани роблять?
\v 48 Тож будьте досконалі, як досконалий ваш Батько Небесний.
\c 6
\v 1 Дивіться: ваших добрих вчинків не робіть перед людьми, аби вас бачили; бо не матимете винагороди від вашого Батька, який на небі.
\v 2 Отже, коли ти даєш милостиню, не сурми перед собою, як те роблять лицеміри в синаґоґах та на вулицях, щоб їх прославляли люди; щиру правду кажу вам, вони вже одержують свою винагороду.
\v 3 А як ти даєш милостиню, хай твоя ліва рука не знає, що робить твоя права рука,
\v 4 аби твоя милостиня була в таємниці; і твій Батько, що бачить таємне, віддасть тобі [явно].
\v 5 І коли молитеся, не будьте, як ті лицеміри, що люблять молитися в синаґоґах і стоячи на перехрестях, щоб показатися людям; правду кажу вам, одержують свою винагороду.
\v 6 Ти ж, коли молишся, ввійди до твоєї кімнати і, замкнувши твої двері, помолися до твого Батька в тайні: і твій Батько, що бачить у тайні, віддасть тобі [явно].
\v 7 Молячись, не говоріть надмірно, як ті погани; бо думають, що, завдяки своїй багатомовності, будуть вислухані.
\v 8 Отже, не уподібнюйтеся їм, бо ваш Батько знає, чого потребуєте, перш, ніж ви попросите в Нього.
\v 9 Отже, моліться так: Отче наш, який на небі, хай святиться ім'я твоє;
\v 10 хай прийде Царство твоє; хай буде воля твоя, як на небі, так і на землі;
\v 11 хліб наш насущний дай нам сьогодні,
\v 12 і прости нам борги наші, як і ми прощаємо боржникам нашим;
\v 13 і не введи нас у випробовування, але визволи нас від лукавого. [Бо твоє є Царство, і сила, і слава на віки. Амінь.]
\v 14 Бо якщо відпускаєте людям їхні провини, відпустить і вам ваш небесний Батько;
\v 15 якщо ж не відпускаєте людям [їхніх гріхів], то й ваш Батько не відпустить вам ваших гріхів.
\v 16 Коли ж постите, не будьте такі, як лицеміри, що сумують, виснажують свої обличчя, щоб показатися людям, що постять; щиру правду кажу вам, що вони вже одержують свою винагороду.
\v 17 Ти ж, коли постиш, намасти голову свою і вмий обличчя своє,
\v 18 щоб не показувати людям, що постиш, але таємно — твоєму Батькові; і твій Батько, який бачить таємне, віддасть тобі явно.
\v 19 Не збирайте собі скарбів на землі, де черв'як і міль нищать і де злодії підкопують і крадуть;
\v 20 збирайте ж собі скарби на небі, де ані черв'як, ані міль не нищать і де злодії не підкопують і не крадуть;
\v 21 бо де ваш скарб, там буде й ваше серце.
\v 22 Світильником тіла є око. Отже, якщо твоє око буде чисте, все твоє тіло буде світле;
\v 23 а коли твоє око буде лукаве, й усе твоє тіло буде темне. Отже, коли світло, що в тобі, є темрявою, то яка ж велика темрява!
\v 24 Ніхто не може двом панам служити: бо або одного зненавидить, а другого полюбить, або одного держатиметься, іншого ж знехтує. Не можете Богові служити і мамоні1.
\v 25 Задля цього кажу вам: не журіться життям вашим, що їстимете, або що питимете, ані тілом вашим, у що зодягнетеся. Хіба життя не більше від їжі, а тіло від одягу?
\v 26 Погляньте на птахів небесних, що не сіють, не жнуть, не збирають у клуні (до комори), а ваш небесний Батько годує їх; хіба ви не цінніші від них?
\v 27 Хто ж із вас, турбуючись, може додати до свого росту хоч один лікоть?
\v 28 І чого за одяг клопочетеся? Гляньте на польові лілеї, як вони ростуть; не трудяться і не прядуть;
\v 29 кажу ж вам, що й Соломон у всій своїй славі не зодягався так, як одна з них.
\v 30 Якщо ж польову траву, яка сьогодні є, а завтра буде викинута в піч, Бог так зодягає, то чи не краще зодягне вас, маловіри?
\v 31 тож не журіться, кажучи: Що їстимемо? Або: Що питимемо? Або: в що зодягнемося?
\v 32 Бо цього всього погани шукають. Знає бо ваш Батько небесний, що цього всього потребуєте.
\v 33 Шукайте ж краще Царства Божого і Його справедливости — і це все додасться вам.
\v 34 Не журіться, отже, про завтрашній день, бо завтрашній день і сам собою журитиметься. Вистачає дневі своїх турбот.
\c 7
\v 1 Не судіть, щоб і вас не судили;
\v 2 бо яким судом судите, таким судитимуть і вас, і якою мірою міряєте, такою відміряється й вам.
\v 3 Чому ж бачиш скалку, що в оці твого брата, а колоди, що в твоїм оці, не відчуваєш?
\v 4 Або, як скажеш своєму братові: Дай витягну скалку з твого ока, коли ось колода в твоєму оці?
\v 5 Лицеміре, вийми спочатку колоду зі свого ока, а тоді побачиш, як вийняти скалку з ока брата твого.
\v 6 Не давайте святого псам, не кидайте ваших перлин перед свиньми, щоб не потоптали їх своїми ногами і, обернувшись, не розірвали й вас.
\v 7 Просіть і дасться вам; шукайте і знайдете; стукайте і відчинять вам;
\v 8 бо кожний, що просить, отримує; а той, що шукає, знаходить; і тому, що стукає, відчиняють.
\v 9 Чи ж є з вас хтось такий, що коли син попросить у нього хліба, подасть йому камінь?
\v 10 Або якщо попросить риби, подасть йому гадюку?
\v 11 Бо якщо ви, будучи злими, вмієте добрі дари давати вашим дітям, то наскільки більше ваш небесний Батько дасть добра тим, що просять у Нього?
\v 12 Отже, все, що тільки хочете, щоб вам робили люди, так і ви їм робіть: бо в цьому Закон і пророки.
\v 13 Входьте вузькими дверима, бо широкі ті двері й широка та дорога, що ведуть до погибелі, — і багато тих, що ними входять;
\v 14 але вузькі ті двері й тісна та дорога, що ведуть до життя, — і мало тих, що їх знаходять.
\v 15 Стережіться фальшивих пророків, що приходять до вас в овечій одежі, а всередині хижі вовки.
\v 16 За їхніми плодами пізнаєте їх. Хіба збирають виноград з терня або смокви — з будяків?
\v 17 Усяке добре дерево родить добрі плоди, а погане дерево родить погані плоди.
\v 18 Не може добре дерево поганих плодів родити, ані погане дерево родити добрих плодів.
\v 19 Кожне дерево, що не родить доброго плоду, рубають і у вогонь кидають.
\v 20 Тож за їхніми плодами пізнаєте їх.
\v 21 Не кожен, хто каже мені: Господи, Господи, увійде до Небесного Царства, але той, хто виконує волю мого Батька, який на небі.
\v 22 Багато хто мені скаже того дня: Господи, Господи, чи не твоїм ім'ям ми пророкували, чи не твоїм ім'ям бісів виганяли; чи не твоїм ім'ям численні чуда створили?
\v 23 Тоді скажу їм: Я вас ніколи не знав, відійдіть від мене ви, що чините беззаконня.
\v 24 Отже, кожен, хто слухає ці мої слова та виконує їх, подібний до мудрого чоловіка, що збудував свою оселю на камені;
\v 25 і впав дощ, і потекли ріки, і повіяли вітри — авалилися на дім, а він не впав, бо був заснований на камені.
\v 26 А кожний, хто слухає ці мої слова, та не виконує їх, подібний до нерозумного чоловіка, що збудував свій дім на піску;
\v 27 і впав дощ, і потекли ріки, і повіяли вітри, і вдарили на той дім — і він упав, і стала з нього велика руїна.
\v 28 І коли скінчив Ісус промовляти, дивувався простий люд з Його навчання,
\v 29 бо навчав їх, як той, хто має владу, а не як їхні книжники [і фарисеї].
\c 8
\v 1 Коли Він зійшов з гори, за Ним пішло багато народу.
\v 2 І ось прокажений, прийшовши, кланявся Йому, кажучи: Господи, коли хочеш, то можеш мене очистити.
\v 3 [Ісус], простягнувши руку, доторкнувся до нього, кажучи: Хочу, стань чистим; і тут же очистилася йому проказа.
\v 4 Каже йому Ісус: Дивись, нікому не розповідай, але піди покажися священикові та принеси дар, який наказав Мойсей [у законі] як свідчення їм.
\v 5 Як же Він увійшов до Капернаума, приступив до Нього сотник, благаючи Його
\v 6 і промовляючи: Господи, слуга мій лежить у хаті спаралізований, тяжко мучиться.
\v 7 Каже йому Ісус: Я піду й оздоровлю Його.
\v 8 У відповідь сотник сказав: Господи, я не гідний, щоб ти увійшов під мій дах, але тільки скажи словом, і мій слуга видужає.
\v 9 Бо я людина службова, маю в себе вояків; кажу цьому: Іди — і йде; іншому: Прийди — і приходить; моєму рабові: Зроби це — і робить.
\v 10 Почувши ж, Ісус здивувався і сказав тим, що йшли за Ним: Щиру правду кажу вам: ні в кого в Ізраїлі не знайшов я стільки віри.
\v 11 Кажу ж вам, що багато хто прийде зі сходу й заходу і сядуть з Авраамом, Ісааком та Яковом у Царстві Небеснім, а Сини Царства будуть викинені в навколишню темряву; там буде плач і скрегіт зубів.
\v 13 І сказав Ісус сотникові: іди, хай буде тобі так, як ти повірив. І видужав його слуга тієї ж миті.
\v 14 Прийшов Ісус до Петрової хати і побачив його тещу, що лежала в гарячці;
\v 15 доторкнувся до її руки — і покинула її гарячка; вона встала й слугувала Йому.
\v 16 Коли звечоріло, привели до Нього багатьох біснуватих, і Він вигнав духів словом та зцілив усіх хворих,
\v 17 щоб збулося сказане пророком Ісаєю, який мовить: Він узяв наші недуги і поніс хвороби.
\v 18 А Ісус, побачивши багато народу довкола себе, наказав [учням] відпливти на другий бік.
\v 19 Підійшов один книжник і сказав Йому: Учителю, я ітиму за тобою, куди б ти не йшов.
\v 20 Каже йому Ісус: Лисиці нори мають і небесні птахи гнізда, а Син Людський не має де голови прихилити.
\v 21 А інший з Його учнів сказав Йому: Господи, дозволь мені перше відійти й поховати свого батька.
\v 22 Ісус же каже йому: Йди за Мною і лиши мертвим, щоб ховали своїх мерців.
\v 23 Як ступив Він до човна, за Ним пішли Його учні.
\v 24 І ось знялася велика буря на морі, аж хвилі покривали човна; а Він спав.
\v 25 Підступивши, [Його учні] збудили Його, кажучи: Господи, рятуй, гинемо.
\v 26 А Він каже їм: Чого боїтеся, маловіри? Тоді, вставши, наказав вітрам та морю, і настала велика тиша.
\v 27 А люди дивувалися, кажучи: Хто Він такий є, що й вітри, і море Його слухаються?
\v 28 Коли Він пристав на той бік, у землю Гадаринську, зустріли Його двоє біснуватих, що вийшли з гробниць; дуже люті були — ніхто не міг перейти тією дорогою.
\v 29 І ось закричали, кажучи: Що тобі треба від нас, [Ісусе,] Сину Божий? Чи ти завчасно не прийшов сюди, щоб мучити нас?
\v 30 Подалі від них паслося велике стадо свиней.
\v 31 Біси попросили Його: Якщо виганяєш нас, пошли нас у стадо свиней.
\v 32 І сказав їм: Ідіть. Вони ж, вийшовши, увійшли в свиней: і ось усе стадо кинулося з кручі в море і втопилося у воді.
\v 33 Ті ж, що пасли свиней, втекли і, прибігши до міста, сповістили все і про біснуватих.
\v 34 І ось усе місто вийшло назустріч Ісусові і, побачивши Його, благали, щоб відійшов з їхніх околиць.
\c 9
\v 1 Ступивши в човен, Він переплив назад і прийшов до свого міста.
\v 2 І ось принесли до Нього спаралізованого, що лежав на носилках. І побачивши їхню віру, Ісус сказав спаралізованому: Сміливше, сину, відпускаються твої гріхи.
\v 3 Та тут деякі з книжників загомоніли між собою: Він Бога зневажає.
\v 4 Ісус, знавши їхні думки, сказав: Чому думаєте лукаве в ваших серцях?
\v 5 Що легше сказати: Відпускаються твої гріхи чи сказати: Встань і ходи?
\v 6 Але щоб ви знали, що Син Людський має владу на землі відпускати гріхи, — каже спаралізованому: Встань, візьми своє ліжко і йди додому.
\v 7 Підвівшись, [узяв свої носилки і] пішов до своєї хати.
\v 8 Люди, побачивши те, жахнулися і прославили Бога, що дає таку владу людям.
\v 9 Ісус, відходячи звідти, запримітив чоловіка, який сидів на митниці, який звався Матвієм, та й каже Йому: Ходи за Мною. Той підвівся і пішов за Ним слідом.
\v 10 Коли Він Ісус лежав при столі в хаті, прийшло багато митників та грішників і полягали при столі з Ісусом та з Його учнями.
\v 11 Побачивши це, фарисеї сказали Його учням: Чому це ваш Учитель їсть [і п'є] з митникамими та грішниками?
\v 12 Він же, почувши, відказав: Не здорові потребують лікаря, а хворі.
\v 13 Ідіть же й навчіться, що означає: Хочу милосердя, а не жертви; бо Я прийшов прикликати не праведників, а грішників [до покаяння].
\v 14 Тоді приступають до Нього Іванові учні й кажуть: Чому ми й фарисеї постимо багато, а твої учні не постять?
\v 15 Сказав їм Ісус: Чи можуть весільні гості сумувати, поки молодий з ними? Настануть дні, коли заберуть від них молодого, і тоді поститимуть.
\v 16 Бо ніхто не пришиває латки з нової тканини до старого одягу; бо латка збіжиться в одежині і ще більша діра стане.
\v 17 І не вливають нового вина до старих бурдюків, бо бурдюки розірвуться і вино розіллється, а бурдюки пропадуть; а вливають нове вино в нові бурдюки — і те й те зберігається.
\v 18 Коли Він це казав їм, приступив один начальник, уклонився і сказав Йому: Моя дочка щойно померла; прийди ж поклади на неї Свою руку, і вона оживе.
\v 19 І, вставши, пішов за ним Ісус та Його учні.
\v 20 І ось жінка, що нездужала на кровотечу дванадцять років, підійшовши ззаду, доторкнулася до краю Його одягу,
\v 21 бо казала сама собі: Як тільки доторкнуся до Його одягу, врятуюся.
\v 22 Ісус же, обернувшись і побачивши її, сказав: Бадьорися, дочко: віра твоя врятувала тебе. І жінка була врятована тієї ж миті.
\v 23 Прийшовши до палат володаря і побачивши сопілкарів та натовп, що голосив, Ісус
\v 24 сказав: Відійдіть, бо дівчина не померла, а спить. І глузували з Нього.
\v 25 Коли ж натовп вигнали, Він увійшов, узяв її за руку, і дівчина встала.
\v 26 Ця звістка розійшлася по всій тій землі.
\v 27 Як Ісус відходив звідти, за Ним пішли двоє сліпців, які голосно гукали: Помилуй нас, Сину Давидів.
\v 28 Щойно ввійшов Він до хати, як приступили до Нього сліпці. Ісус каже їм: Чи вірите, що можу це зробити? Відповідають: Так, Господи.
\v 29 Тоді доторкнувся до їхніх очей, промовивши: За вашою вірою хай вам буде.
\v 30 І відкрилися їм очі. Ісус суворо наказав їм: Глядіть, щоб ніхто не довідався.
\v 31 Вони ж, вийшовши, прославляли Його по всій тій землі.
\v 32 А як вони виходили, то привели до Нього німого чоловіка, що біснувався.
\v 33 Коли було вигнано біса, німий заговорив. І здивувалися люди, перемовляючись: Ніколи не було такого в Ізраїлі.
\v 34 Фарисеї ж сказали: То князем бісівським виганяє Він бісів.
\v 35 Обходив Ісус усі міста й села, навчаючи в їхніх синаґоґах і проповідуючи Єванґелію Царства та оздоровляючи всяку недугу і всяку хворобу [в народі].
\v 36 Побачивши ж людей, змилосердився над ними, бо були змучені і розкидані, наче вівці, що не мають пастуха.
\v 37 Тоді каже своїм учням: Жнива великі, а женців мало.
\v 38 Благайте ж Господаря жнив, щоб вивів робітників на своє жниво.
\c 10
\v 1 Прикликавши дванадцятьох учнів своїх, Ісус дав їм владу над нечистими духами, щоб виганяти їх і лікувати всяку недугу і всяку хворобу.
\v 2 Ось імена дванадцятьох апостолів: перший Симон, прозваний Петром, і Андрій, його брат; Яків Зеведеїв та Іван, його брат;
\v 3 Пилип і Вартоломій, Тома і Матвій — митник; Яків Алфеїв і Тадей;
\v 4 Симон Кананіт і Юда Іскаріотський, який зрадив Його.
\v 5 Цих дванадцятьох послав Ісус і заповів їм, кажучи: На дорогу поган не йдіть і до міста самарянського не входьте;
\v 6 а йдіть спочатку до загиблих овець дому Ізраїлевого.
\v 7 Ідіть і проповідуйте, кажучи, що наблизилося Царство небесне.
\v 8 Хворих виліковуйте, прокажених очищайте, мертвих воскрешайте, бісів виганяйте; даром одержали — даром давайте.
\v 9 Не беріть ні золота, ані срібла, ані мідяків у пояси ваші,
\v 10 ні торбів на дорогу, ані двох одежин, ані взуття, ані палиці: бо робітник вартий свого заробітку.
\v 11 А коли в якесь місто чи село ввійдете, розпитайте, хто є гідний; і там перебудьте, доки не вийдете.
\v 12 Входячи ж до хати, вітайте її [кажучи: Мир цій хаті].
\v 13 І якщо буде оселя гідна, хай прийде ваш мир на неї; якщо ж не буде гідною, ваш мир хай повернеться до вас.
\v 14 І як хто не прийме вас, не послухає ваших слів, то, виходячи з дому чи з того міста, обтрусіть порох з ваших ніг.
\v 15 Щиру правду кажу вам: легше буде землі Содомській і Гоморській у дні суду, ніж тому містові.
\v 16 Ось я посилаю вас, як овець поміж вовків; отже, будьте мудрі, як змії, і невинні, як голуби.
\v 17 Стережіться ж людей; бо видадуть вас на збориська і по своїх синаґоґах бичуватимуть вас;
\v 18 поведуть вас до володарів і царів для свідчення через Мене — і їм, і поганам.
\v 19 Коли ж видадуть вас, не журіться, що і як казати:те й дасться вам тієї ж миті що казати;
\v 20 бо не ви говоритимете, а Дух Батька вашого, що говорить у вас.
\v 21 Видасть же брат брата на смерть і батько дитину; і повстануть діти проти батьків і вб'ють їх.
\v 22 Вас ненавидітимуть усі за моє ім'я; але хто перетерпить до кінця, той порятується.
\v 23 Коли ж переслідуватимуть вас у тому місті, втікайте до іншого; щиру правду кажу вам: не встигнете обійти ізраїльських міст, як прийде Син Людський.
\v 24 Учень не є над учителя, а раб — понад свого пана.
\v 25 Досить учневі стати таким, як його вчитель, а рабові — як його пан. Коли господаря назвали Вельзевулом, то скільки більше скажуть на його домашніх.
\v 26 Тож не бійтеся їх, бо немає нічого прихованого, що не відкриється, і нічого таємного, що не стане відомим.
\v 27 Те, що кажу вам у темряві, кажіть при світлі; і те, що вам на вухо скажуть, проповідуйте на дахах1.
\v 28 Не бійтеся тих, що вбивають тіло, душі ж убити не можуть; бійтеся скоріше того, хто може і душу, й тіло погубити в геєнні.
\v 29 Хіба два горобці не продаються за асарій2? Проте жоден з них не впаде на землю без вашого Батька.
\v 30 А вам усі волосини на голові полічені.
\v 31 Не бійтеся; бо ви кращі від багатьох горобців.
\v 32 Кожного, хто визнає Мене перед людьми, визнаю і Я його перед Моїм Батьком, що на небі;
\v 33 а хто зречеться Мене перед людьми, зречуся його і Я перед Батьком Моїм, що на небі.
\v 34 Не думайте, що Я прийшов принести мир на землю; не прийшов Я мир принести, а меч.
\v 35 Бо Я прийшов ділити сина з його батьком, дочку з її матір'ю і невістку з її свекрухою;
\v 36 вороги людини — її домашні.
\v 37 Хто любить батька або матір більше, ніж Мене, той негідний Мене; і хто любить сина або дочку більше за Мене, той негідний Мене;
\v 38 і хто не бере свого хреста і не йде слідом за Мною, той не гідний Мене.
\v 39 Хто знайде душу свою, втратить її, а хто втратить душу свою задля Мене, знайде її.
\v 40 Хто вас приймає, той Мене приймає; хто приймає Мене, приймає того, хто послав Мене.
\v 41 Хто приймає пророка, тому що він пророк, дістане пророчу винагороду, і хто приймає праведника, тому що він праведник, одержить винагороду праведника.
\v 42 Якщо хто напоїть одного з цих малих чашкою холодної води тільки тому, що він учень, щиру правду кажу вам, не втратить своєї винагороди.
\c 11
\v 1 Коли Ісус закінчив наставляти своїх дванадцятьох учнів, то пішов звідти, щоб навчати й проповідувати в їхніх містах.
\v 2 Іван же, почувши у в'язниці про діла Христові, послав своїх учнів
\v 3 спитати Його: Чи ти є той, хто йде, чи маємо чекати іншого?
\v 4 І Ісус у відповідь сказав їм: Ідіть і сповістіть Іванові, що чуєте й бачите:
\v 5 сліпі прозрівають, криві ходять, прокажені очищаються і глухі чують; мертві встають, убогі сповіщають;
\v 6 щасливий той, хто не спокуситься через Мене.
\v 7 Коли ті відходили, почав Ісус казати людям про Івана: Для чого ви прийшли в пустиню подивитися? На тростину, колихану вітром?
\v 8 На що вийшли подивитися? На людину, вбрану в м'який одяг? Таж ті, що носять м'який одяг, сидять у царських палацах.
\v 9 Кого ж ви вийшли побачити? Пророка? Так, кажу вам: більше ніж пророка!
\v 10 Оцей є той, про кого написано: Ось, Я посилаю мого ангела перед твоє обличчя, який приготує тобі дорогу поперед тебе.
\v 11 Щиру правду кажу вам: Не було між народженими від жінок більшого від Івана Хрестителя; але найменший у Царстві небеснім більший від нього.
\v 12 Від днів Івана Хрестителя і дотепер Царство небесне здобувається силою, і ті, хто застосовують силу, захоплюють його.
\v 13 Бо всі пророки й закон пророкували до Івана;
\v 14 і коли хочете знати, Він — Ілля, який має прийти.
\v 15 Хто має вуха, нехай слухає.
\v 16 З ким мені порівняти цей рід? Він подібний до дітей, що сидять на майданах і гукають до інших,
\v 17 кажучи: Ми грали вам на сопілці, та ви не танцювали; ми голосили, та ви не били себе в груди.
\v 18 Бо прийшов Іван, що не їсть, не п'є, а вони кажуть: Біса має.
\v 19 Прийшов Син Людський, що їсть і п'є, і вони кажуть: Ось ця людина ненажера і п'яниця, друг митників та грішників. І виправдалася премудрість власними ділами.
\v 20 Тоді почав [Ісус] докоряти містам, у яких сталося найбільш з Його див, за те, що вони не покаялися:
\v 21 Горе тобі, Хоразине, горе тобі, Витсаїдо: бо якби в Тирі й Сидоні сталися ті дива, які сталися у вас, вони давно були б покаялися у волосяниці та в попелі.
\v 22 Однак кажу вам: Тирові й Сидонові буде легше в день суду, ніж вам.
\v 23 І ти, Капернауме, чи до небес піднімешся? До пекла зійдеш: бо коли б дива, що сталися в тобі, відбулися в Содомі, він існував би донині.
\v 24 Тож кажу вам, що землі Содомській легше буде в день суду, ніж тобі.
\v 25 Відтак, відповідаючи, Ісус сказав: Славлю тебе, Батьку, Господи неба й землі, що втаїв ти це від премудрих та розумних і відкрив те немовлятам.
\v 26 Так, Батьку, бо то було тобі до вподоби.
\v 27 Мені все передано Моїм Батьком, і ніхто не знає Сина, тільки Батько; ані Батька ніхто не знає, лише Син — і той, кому тільки хоче Син відкрити.
\v 28 Прийдіть до Мене всі втомлені та обтяжені, і Я заспокою вас.
\v 29 Візьміть моє ярмо на себе і навчіться від Мене, бо Я лагідний і покірний серцем, і знайдете спокій своїм душам.
\v 30 Бо моє ярмо любе і мій тягар легкий.
\c 12
\v 1 У той час проходив Ісус у суботу засіяними ланами. Учні Його зголодніли і почали зривати колосся та їсти.
\v 2 А фарисеї, побачивши те, сказали Йому: Он твої учні роблять те, що не годиться робити в суботу.
\v 3 Він відповів їм: Хіба ви не читали, що зробив Давид, коли зголоднів був він і ті, що були з ним?
\v 4 Коли увійшов до Божого дому і з'їв хліби покладання, що їх, за винятком самих священиків, не годилося їсти ні йому, ані тим, що були з ним;
\v 5 Або хіба ви не читали у законі, що в суботу священики в храмі порушують суботу і є невинні?
\v 6 Я ж кажу вам, що тут більше, ніж храм.
\v 7 Коли б же ви збагнули, що означає: Я милосердя хочу, а не жертви, то ніколи не засуджували б невинних.
\v 8 Бо Син Людський є володарем і суботи.
\v 9 І вийшовши звідти, прийшов до їхньої синаґоґи;
\v 10 там був чоловік, що мав суху руку. І запитали Його, кажучи: Чи не годиться в суботу зціляти? Це щоб Його звинуватити.
\v 11 А Він сказав їм: Чи є хтось між вами, що має одну вівцю і не візьме та не витягне її з ями, коли вона впаде туди в суботу?
\v 12 А наскільки вартішою від вівці є людина! Тому годиться і в суботу робити добро.
\v 13 Тоді каже чоловікові: Простягни свою руку. Той простягнув, і вона стала здоровою, як і друга.
\v 14 А фарисеї вийшли і вчинили проти Нього змову — як Його погубити.
\v 15 Ісус же, довідавшись про те, пішов звідти. І за Ним пішла сила народу; Він вздоровив їх усіх,
\v 16 але застеріг їх, щоб не виявляти Його,
\v 17 аби збулося те, що сказав пророк Ісая, який мовить:
\v 18 Ото мій слуга, якого Я обрав, мій улюблений, що Його вподобала душа моя; Я покладу Духа мого на Нього, і Він сповіщатиме суд поганам.
\v 19 Він не змагатиметься, не кричатиме, ніхто не почує на майданах Його голосу.
\v 20 Надломаної тростини не доламає і ґнота, що тліє, не загасить, доки не доведе присуду до перемоги.
\v 21 І на Його ім'я надіятимуться погани.
\v 22 Тоді привели до Нього біснуватого, сліпого та німого, — і Він зцілив його, так що сліпий [і німий] заговорив і побачив.
\v 23 Дивувалися всі люди й казали: Чи не є це [Христос], Син Давида?
\v 24 Фарисеї ж, почувши це, сказали: Він виганяє бісів не інакше як Вельзевулом, князем бісівським.
\v 25 А Ісус, знаючи їхні думки, сказав їм: Кожне царство, що розділилося зсередини, запустіє; і кожне місто чи дім, що розділилися самі в собі, не встоять.
\v 26 І коли сатана виганяє сатану, Він сам у собі розділився; отож, як устоїть його царство?
\v 27 Коли Я Вельзевулом виганяю бісів, то ваші сини ким виганяють? Отже, вони будуть вам суддями.
\v 28 Коли ж Я Божим Духом виганяю бісів, то прийшло до вас Царство Боже.
\v 29 Або як може хтось увійти до оселі сильного й пограбувати його майно, коли раніше не зв'яже сильного? І лише тоді його дім пограбує.
\v 30 Хто не зі Мною, той проти Мене, і хто зі Мною не збирає, той розкидає.
\v 31 Через те кажу вам, що кожен гріх і кожна хула будуть прощені людям, а хула проти Духа не буде відпущена.
\v 32 І хто тільки скаже слово проти Сина Людського, проститься йому; а хто скаже проти Духа Святого, не відпуститься йому ані в цьому світі, ані в майбутньому.
\v 33 Або виплекайте добре дерево, то й плід його добрий; а виплекайте погане дерево, то й плід його поганий: бо дерево пізнається з плоду.
\v 34 Роде гадючий, як ви можете добре говорити, будучи злими? Бо з повноти серця промовляють уста.
\v 35 Добра людина з доброго скарбу добро виносить, а зла людина зі злого скарбу виносить зло.
\v 36 Кажу ж вам, що за кожне пусте слово, що люди скажуть, відповідатимуть у судний день;
\v 37 бо за словами своїми будеш виправданий, і за словами своїми будеш засуджений.
\v 38 Тоді озвалися деякі з книжників та фарисеїв, кажучи: Учителю, хочемо від тебе бачити знак.
\v 39 А Він у відповідь їм сказав: Поганий і перелюбний рід шукає знаку, та знаку не дасться йому, хіба лише знак Йони пророка.
\v 40 Бо так, як Йона був у нутрі кита три дні і три ночі, так буде Син Людський у серці землі три дні й три ночі.
\v 41 Мужі ніневійські стануть на суді з цим родом і засудять Його, бо вони покаялися на Йонину проповідь, а тут — більше, ніж Йона.
\v 42 Цариця півдня стане на суді з цим родом і засудить Його, бо вона прийшла з краю світу, щоб послухати мудрість Соломона, а тут — більший від Соломона.
\v 43 А коли нечистий дух вийде з людини, то блукає безводними місцями, шукаючи відпочинку, але не знаходить.
\v 44 Тоді каже: Повернуся бо до своєї хати, звідки вийшов. Повертається і знаходить її порожньою, заметеною та прибраною.
\v 45 Тоді він іде, бере з собою сім інших духів, гірших від себе, і вони, ввійшовши, живуть там; і кінець тієї людини буде гірший від початку. Так буде й цьому злому родові.
\v 46 Коли Він ще промовляв до людей, то Його мати та брати стояли надворі, намагаючись спілкуватися з ним.
\v 47 Хтось сказав Йому: Ось твоя мати і твої брати стоять надворі, бажаючи з тобою розмовляти.
\v 48 Він же відповів тому, хто говорив до нього: А хто моя мати і хто мої брати?
\v 49 Простягнувши свою руку до Своїх учнів, сказав: Ось моя мати і мої брати.
\v 50 Бо хто чинить волю мого Батька, який на небі, той є Моїм братом, і сестрою, і матір'ю.
\c 13
\v 1 Того дня Ісус вийшов з дому і сидів біля моря;
\v 2 і зібралися коло Нього численні юрби; Він увійшов у човен і сів, а всі люди стояли на березі.
\v 3 Він багато говорив їм притчами, кажучи: Ось вийшов сіяч сіяти.
\v 4 І як він сіяв, одне зерно впало при дорозі, і прилетіли птахи та видзьобали його.
\v 5 Інше впало на кам'яний ґрунт, де не було багато землі, і швидко зійшло, бо не мало глибокої землі;
\v 6 а як зійшло сонце, вигоріло і, не маючи кореня, всохло.
\v 7 Інше впало в терня, а терня виросло й заглушило його.
\v 8 Інше впало на добру землю і давало плід: одне в сто разів, одне в шістдесят, одне в тридцять разів.
\v 9 Хто має вуха, [щоб слухати,] нехай слухає.
\v 10 Підійшовши, учні сказали Йому: Чому ти говориш до них притчами?
\v 11 А Він у відповідь сказав їм: Бо вам дано пізнати таємниці Царства Небесного, а їм не дано.
\v 12 Бо хто має, тому дасться, і матиме понад міру; а хто не має, то й те, що має, відбереться від нього.
\v 13 Я тому говорю до них притчами, що, дивлячись, вони не бачать, а слухаючи, — не чують і не розуміють;
\v 14 і збувається в них пророцтво Ісаї, який каже: Слухом почуєте, та не будете розуміти, і, дивлячись, завважите, та не будете бачити.
\v 15 Бо огрубіло серце в цього народу, і вухами недочувають, і свої очі зажмурили, щоб не побачити очима і не почути вухами; та й серцем не зрозуміли і не навернулися, аби Я зцілив їх.
\v 16 Ваші ж очі щасливі, бо бачать, і ваші вуха, бо чують;
\v 17 щиру правду кажу вам, що багато пророків і праведників бажали бачити те, що ви бачите, але не бачили; і чути хотіли те, що ви чуєте, але не чули.
\v 18 Отже, послухайте притчу про сіяча.
\v 19 До кожного, що слухає слово Царства і не розуміє, приходить лукавий і забирає посіяне в його серці; це те, що сіяне при дорозі.
\v 20 А посіяне на на кам'янистому — це той, що слухає слово і негайно з радістю його приймає,
\v 21 але не маючи в собі кореня, він є непостійний, і коли настає скрута або переслідування через слово, він швидко спокушується.
\v 22 Посіяне в тернях — це той, що слухає слово, але клопоти світу та омана багатства глушать те слово і воно лишається без плоду.
\v 23 А посіяне в добру землю — це той, хто слухає слово і розуміє, тому приносить плід — один родить у сто разів більше, один у шістдесят, один у тридцять.
\v 24 Іншу притчу подав їм, кажучи: Подібне Царство Небесне до того, хто сіє добре насіння на своїм полі.
\v 25 Коли люди спали, прийшов ворог, посіяв кукіль серед пшениці та й пішов.
\v 26 А як зійшло збіжжя і дало плід, тоді з'явився і кукіль.
\v 27 Прийшли слуги господаря і сказали Йому: Пане, хіба не добірне насіння ти сіяв на твоїм полі? Звідки ж узявся кукіль?
\v 28 А Він сказав ім: Ворожа людина це зробила. І кажуть Йому раби: Хочеш, щоб ми пішли й випололи його?
\v 29 Він же сказав: Ні, бо, вириваючи кукіль, щоб ви часом не повиривали з ним пшениці.
\v 30 Залиште, щоб росло і те, й те разом до жнив, а під час жнив скажу женцям: зберіть спершу кукіль та зв'яжіть його в снопи, аби спалити його, а пшеницю складіть до моєї клуні.
\v 31 Іншу притчу подав їм, кажучи: Царство Небесне подібне до зерна гірчиці, що його людина взяла та й посіяла на своїм полі;
\v 32 воно, хоч і найменше з усіх зерен, та коли виросте, стає більшим за всю городину і стає деревом, так що прилітають птахи небесні і гніздяться на його гілках.
\v 33 Іншу притчу навів їм: Царство Небесне подібне до закваски, що її жінка взяла й поклала до трьох мірок борошна, доки все не вкисне.
\v 34 Це все казав Ісус людям у притчах, а без притчі нічого їм не казав,
\v 35 щоб збулося сказане пророком, що промовляє: Відкрию уста мої в притчах, виявлю сховане від початку світу.
\v 36 Залишивши натовп, прийшов до хати. І приступили до Нього учні Його, кажучи: Роз'ясни нам притчу про польовий кукіль.
\v 37 Він же, відповідаючи, сказав: Той, що посіяв добре насіння, — це Син Людський,
\v 38 а поле — це світ; добре ж насіння — це сини Царства; кукіль посіяв, — це диявол; жнива — це кінець світу; а женці — це ангели.
\v 40 Отже, як збирають кукіль і палять у вогні, так буде при кінці світу;
\v 41 Син Людський пошле своїх ангелів, які зберуть із його Царства всі спокуси й тих, що чинять беззаконня,
\v 42 і вкинуть їх у вогняну піч; там буде плач і скрегіт зубів.
\v 43 Тоді праведники засяють, як сонце, в Царстві Батька свого. Хто має вуха, нехай слухає.
\v 44 Царство Небесне подібне до скарбу, схованого на полі, який людина, знайшовши, ховає і з тієї радости йде та продає все, що має, й купує те поле.
\v 45 Ще Царство Небесне подібне до людини — купця, що шукає гарних перлин:
\v 46 знайшовши ж одну дорогоцінну перлину, іде, продає все, що має, і купує її.
\v 47 Царство Небесне подібне також до невода, вкиненого в море, що назбирав усякої всячини,
\v 48 якого, коли він наповниться і витягнуть його на берег, сівши, виберуть усе добре до посудин, а погане викинуть геть.
\v 49 Так буде при кінці світу: вийдуть ангели і відлучать злих з-поміж праведних,
\v 50 який людина у вогняну піч; там буде плач і скрегіт зубів.
\v 51 [Каже їм Ісус:] Чи зрозуміли це все? Відповідають Йому: Так.
\v 52 Він же сказав їм: Задля цього кожний книжник, що навчений про Царство Небесне, подібний до людини-господаря, що видобуває зі своєї скарбниці нове й старе.
\v 53 Коли скінчив Ісус ці притчі, пішов звідти.
\v 54 Прийшовши до своєї батьківщини, навчав їх у їхній синаґозі, так що дивувалися вони й говорили: Звідки в Нього ця мудрість і сили?
\v 55 Хіба Він не Син теслі? Хіба не Його мати зветься Марією, а брати Його Яків, і Йосип, і Симон, і Юда?
\v 56 Хіба Його сестри не всі між нами? Тож звідки у Нього це все?
\v 57 Обурювались ним. Ісус же сказав їм: Пророк не має шани тільки в своїй батьківщині та в своїй хаті
\v 58 І не зробив там багатьох див через їхнє невірство.
\c 14
\v 1 На той час тетрарх1 Ірод почув про Ісуса
\v 2 і сказав своїм слугам: Це Іван Хреститель; Він воскрес із мертвих і тому сили діють у ньому.
\v 3 Бо Ірод, схопивши Івана, зв'язав його й посадив до в'язниці через Іродіяду, жінку брата свого Пилипа.
\v 4 Бо Іван казав йому: Не годиться тобі її мати.
\v 5 Він хотів за ці слова його забити, та злякався юрби, що вважала його пророком.
\v 6 Коли був день народження Ірода, Іродіядина дочка танцювала посередині й сподобалася Іродові;
\v 7 він клятвено обіцяв їй дати те, чого тільки попросить.
\v 8 Вона, з намови своєї матері, казала: Дай мені тут на полумиску голову Івана Хрестителя.
\v 9 Цар засмутився, але через клятву й тих, що сиділи, наказав дати;
\v 10 послав відтяти голову Іванові у в'язниці.
\v 11 Голову принесли на полумиску та дали дівчині, а вона віднесла своїй матері.
\v 12 Прийшли його учні, взяли тіло й поховали його; пішли й сповістили Ісуса.
\v 13 Почувши це, Ісус відплив звідти човном у безлюдне місце, усамітнився; довідавшись про те, юрби пішли за Ним пішки з міст.
\v 14 Вийшовши, [Ісус] побачив велику юрбу, змилосердився над ними і вздоровив їхніх недужих.
\v 15 А як звечоріло, приступили до Нього учні, кажучи: Місце пустинне і година вже пізня, відпусти людей, щоб, пішовши в села, купили собі їжу.
\v 16 Ісус же сказав їм: Не треба їм іти, дайте ви їм їсти.
\v 17 А вони кажуть Йому: Маємо тут хіба п'ять хлібів та дві риби.
\v 18 А Він велів: Принесіть їх мені сюди.
\v 19 І, наказавши юрбам полягати на траві, узявши п'ять хлібів та дві риби, поглянув на небо, поблагословив і, переломивши, дав учням хліби, а учні -народові.
\v 20 І всі їли і наїлися, і назбирали залишків дванадцять повних кошів.
\v 21 А тих, що їли, було близько п'яти тисяч чоловіків, не рахуючи жінок і дітей.
\v 22 І зараз же звелів [Ісус своїм] учням увійти до човна і пливти перед Ним на той бік, а Він тим часом відпустить людей.
\v 23 Відпустивши юрби, вийшов сам на гору, щоб помолитися. Як звечоріло, був там сам — один.
\v 24 Човен уже був далеко від берега, його кидали хвилі, бо дув супротивний вітер.
\v 25 У четверту сторожу ночі [Ісус] прийшов до них, ступаючи по морю.
\v 26 А учні, побачивши, що Він іде по морю, жахнулися, кажучи, що це привид, і зі страху закричали.
\v 27 Зараз же сказав їм Ісус: Сміливіше, це я, не бійтеся.
\v 28 Петро, озвавшись до Нього, сказав: Господи, коли це ти, накажи мені прийти до тебе по воді.
\v 29 Він же сказав: Прийди. І вилізши з човна, Петро пішов по воді, щоб прийти до Ісуса.
\v 30 Бачачи сильний вітер, злякався, почав тонути і крикнув, кажучи: Господи, врятуй мене!
\v 31 І зараз Ісус, простягнувши руку, схопив його та й каже йому: Маловіре, чому ти засумнівався?
\v 32 Як увійшли вони до човна, вітер ущух.
\v 33 А ті, що були в човні, вклонилися Йому, кажучи: Ти справді Божий Син.
\v 34 Перепливши, ступили на землю Ґенезаретську.
\v 35 Пізнавши його, люди цієї місцевости сповістили всю околицю, принесли до Нього всіх хворих
\v 36 і благали його, щоб тільки доторкнутися до краю його одягу; і ті, що доторкалися, — врятувалися.
\c 15
\v 1 Тоді приступають до Ісуса фарисеї та книжники з Єрусалима й кажуть:
\v 2 Чому твої учні переступають Завіти предків: не миють своїх рук, коли їдять хліб.
\v 3 А Він у відповідь сказав їм: Чому ж і ви порушуєте Божу заповідь через ваші передання?
\v 4 Адже Бог сказав: Шануй батька та матір. І ще: Хто зневажає батька або матір, хай буде скараний на смерть.
\v 5 А ви кажете: Хто скаже батькові чи матері: Добро, яким би Я міг допомогти вам, є дар для Бога;
\v 6 тож може й не шанувати свого батька [чи матері]. Так і ви — задля ваших передань паплюжите заповідь Божу.
\v 7 Лицеміри, добре пророкував про вас Ісая, кажучи:
\v 8 Цей народ [наближається до Мене своїми устами,] губами шанує Мене, серце ж їх далеко від Мене;
\v 9 даремно ж шанують Мене, навчаючи людських заповідей.
\v 10 Закликавши юрбу, сказав їм: Слухайте й розумійте:
\v 11 не те, що входить в уста, опоганює людину, а те, що виходить з уст, опоганює людину.
\v 12 Тоді учні, приступивши, кажуть йому: Чи не знаєш, що фарисеї, почувши слово, спокусилися?
\v 13 Він же у відповідь сказав: Кожна рослина, якого не насадив мій Небесний Батько, буде викорінений.
\v 14 Облиште їх: це сліпі проводирі сліпих. А коли сліпець веде сліпця, обидва впадуть у яму.
\v 15 У відповідь Петро попросив Його: Поясни нам цю притчу.
\v 16 Ісус же відповів: То й досі ви без розуміння?
\v 17 Не розумієте, що все, що входить в уста, іде до живота і випадає з відходами?
\v 18 А те, що виходить з уст, виходить із серця, та оскверняє людину.
\v 19 Бо з серця виходять лукаві думки, убивства, перелюби, розпуста, злодійство, неправдиві свідчення, хули.
\v 20 Це те, що опоганює людину; їсти ж невмитими руками — не опоганює людини.
\v 21 Вийшовши звідти, Ісус попрямував до околиць Тира й Сидона.
\v 22 Жінка-хананейка з тих околиць вийшла і кричала, кажучи: Господи, Сину Давидів, змилосердись наді мною; бо мою дочку тяжко мучить біс.
\v 23 Він не відповів їй жодним словом. Підійшли Його учні та почали благати Його, кажучи: Відпусти її, бо вона кричить нам услід.
\v 24 Він сказав у відповідь: Я посланий тільки до загиблих овець з дому Ізраїля.
\v 25 Та ж підійшла, вклонилася Йому й каже: Господи, допоможи мені.
\v 26 А Він у відповідь сказав: Негаразд відбирати хліб у дітей і давати щенятам.
\v 27 Вона сказала: Так, Господи, але й щенята їдять кришки, що падають зі столу їхніх панів.
\v 28 Тоді Ісус відповів їй і сказав: О жінко, велика твоя віра: хай буде так, як ти хочеш. І видужала її дочка тієї ж миті.
\v 29 І, відійшовши звідти, Ісус наблизився до Галилейського моря і, зійшовши на гору, сів там.
\v 30 Приступили до Нього численні юрби, маючи при собі кривих, сліпих, калік, німих та багатьох інших; і клали їх до Його ніг, а Він лікував їх.
\v 31 І юрба дивувалася, бачачи, що німі розмовляють, каліки здорові, кульгаві ходять і сліпі бачать; — і прославляли Бога Ізраїльського.
\v 32 Ісус же, покликавши своїх учнів, сказав: Жаль мені цих людей, бо вже три дні перебувають зі Мною і не мають що їсти; не хочу відпустити їх голодними, щоб часом не знесилились в дорозі.
\v 33 Кажуть Йому учні: Звідки нам у пустині взяти стільки хлібів, аби нагодувати таку юрбу?
\v 34 А Ісус питає: Скільки хлібів маєте? Вони сказали: Сім і трохи рибин.
\v 35 Звелівши юрбі розлягатися на землі,
\v 36 Він узяв сім хлібів та рибу і, віддавши хвалу, переломив та дав учням, а учні — людям.
\v 37 Усі їли й понаїдалися. І зібрали сім повних кошиків шматів, що залишилися.
\v 38 А тих, що їли, було чотири тисячі чоловіків, не рахуючи жінок та дітей.
\v 39 Відпустивши народ, Ісус сів у човен і прибув до околиць Магдалинських1.
\c 16
\v 1 Надійшли фарисеї та садукеї і, випробовуючи Його, попросили показати їм знак з неба.
\v 2 А Він у відповідь сказав їм: Як вечір настає, кажете: Буде погода, бо червоне небо.
\v 3 А вранці: Буде негода, бо червоне небо захмарюється. Отже, вигляд неба вирізнити можете, а знаків часу не здатні?
\v 4 Лукавий і перелюбний рід шукає знаку, але знаку Йому не дасться, хіба що Йонин знак. І, полишивши їх, відійшов.
\v 5 А учні переправивши на той бік, забули взяти хліба.
\v 6 Ісус сказав їм: Будьте уважні й стережіться закваски фарисейської і садукейської.
\v 7 Вони ж роздумували над цим і казали, що не взяли хлібів.
\v 8 Помітивше це, Ісус вимовив: Чому думаєте про себе, маловіри, що не маєте хлібів?
\v 9 Чи й досі не розумієте, не пам'ятаєте п'ятьох хлібів на п'ять тисяч, а скільки кошиків ви зібрали?
\v 10 Ані сімох хлібів чотирьом тисячам, і скільки кошиків ви зібрали?
\v 11 Як ви не розумієте, що не про хліби казав Я вам? Але стережіться закваски фарисейської та садукейської.
\v 12 Тоді зрозуміли, що Він сказав їм стерегтися не хлібної закваски, а фарисейської та садукейської науки.
\v 13 Прийшовши в околиці Кесарії Пилипової, Ісус питав своїх учнів, кажучи: За кого люди вважають Сина Людського?
\v 14 Вони відповіли: Одні за Івана Хрестителя, другі за Іллю, інші за Єремію або за одного з пророків.
\v 15 Каже їм [Ісус]: А ви Мене за кого маєте?
\v 16 У відповідь Симон-Петро прорік: Ти є Христос, Син Бога живого.
\v 17 Ісус відповів Йому і сказав: Щасливий ти, Симоне, сину Йонин, бо не тіло і кров тобі це відкрили, а мій Батько Небесний.
\v 18 Я тобі кажу, що ти — Петро1; і на цім камені Я збудую свою церкву, і брами пекла не здолають її.
\v 19 Я дам тобі ключі Небесного Царства, і те, що ти зв'яжеж на землі, буде зв'язане на небі; і те, що ти розв'яжеж на землі, буде розв'язане на небі.
\v 20 Тоді заборонив [Ісус своїм] учням казати будь-кому, що Він — Христос.
\v 21 Відтоді Ісус почав виявляти своїм учням, що Йому потрібно йти до Єрусалима та багато страждати від старшин, архиєреїв та книжників, бути вбитим і третього дня воскреснути.
\v 22 Петро, відкликавши Його осторонь, почав докоряти Йому, кажучи: Змилосердься над собою, Господи; хай цього тобі не станеться.
\v 23 А Він, обернувшись, сказав Петрові: Відійди від Мене, сатано, ти спокушаєш Мене, бо думаєш не про Боже, а про людське.
\v 24 Далі Ісус сказав своїм учням: Коли хтось хоче за Мною йти, хай зречеться себе самого, візьме свій хрест і йде за Мною.
\v 25 Бо коли хто хоче врятувати свою душу, той погубить її, а хто погубить свою душу заради Мене, той знайде її.
\v 26 Бо яка користь людині, коли вона увесь світ здобуде, а свою душу занапастить? Або що дасть людина взамін за свою душу?
\v 27 Адже прийде Син Людський у славі свого Батька з ангелами своїми і тоді віддасть кожному згідно з його ділами.
\v 28 Щиру правду кажу вам, що декотрі з тих, що стоять тут, не зазнають смерті, доки не побачать Сина Людського, що йде в своєму Царстві.
\c 17
\v 1 Через шість днів Ісус бере Петра, Якова та його брата Івана і виводить їх окремо на високу гору.
\v 2 І переобразився перед ними: обличчя Його засяяло, мов сонце, одяг став білий, мов світло.
\v 3 І ось з'явилися Мойсей та Ілля, що говорили з Ним.
\v 4 Озвавшись, Петро сказав Ісусові: Господи, добре нам тут бути; коли хочеш, напну тут три намети: одне тобі, одне Мойсейові і одне Іллі.
\v 5 Поки Він говорив, ясна хмара затінила їх, і з хмари пролунав голос: Цей мій улюблений Син, якого Я вподобав; Його слухайте.
\v 6 Почувши це, учні попадали долілиць і дуже злякалися.
\v 7 Ісус підійшов, доторкнувся до них і сказав: Устаньте й не бійтеся.
\v 8 Підвівши свої очі, учні не не побачили нікого, крім самого Ісуса.
\v 9 Коли вони сходили з гори, Ісус наказав їм, кажучи: Нікому не розповідайте про видіння, доки Син Людський не воскресне з мертвих.
\v 10 І запитали Його учні, кажучи: Чому книжники кажуть, що спочатку має прийти Ілля?
\v 11 Ісус відповів їм і сказав: Ілля прийде і все приготує.
\v 12 Проте кажу вам, що Ілля вже прийшов, та його не впізнали, але зробили з ним те, що хотіли. Так і Син Людський має від них постраждати.
\v 13 Тоді учні зрозуміли, що Він говорив їм про Івана Хрестителя.
\v 14 Коли прийшли до юрби, приступив до Нього один чоловік і, припавши Йому до ніг,
\v 15 каже: Господи, помилуй мого сина, бо він сновида і тяжко терпить: часто кидається у вогонь, часто й у воду.
\v 16 Я привів був його до твоїх учнів, та вони не змогли його вилікувати.
\v 17 Ісус сказав у відповідь: О роде невірний і розбещений, доки буду з вами? Доки терпітиму вас? Приведіть мені його сюди.
\v 18 І погрозив йому Ісус, і біс вийшов з нього. Юнак видужав тієї ж миті.
\v 19 Тоді учні, приступивши до Ісуса, що був на самоті, сказали: Чому ми не змогли його вигнати?
\v 20 Він сказав їм: Через ваше маловірство. Щиру правду кажу вам: коли маєте віру, як зерно гірчиці, скажете цій горі: Перейди звідси туди — і вона перейде; і ніщо не буде для вас неможливим.
\v 21 [Цей же рід не виходить інакше — тільки молитвою і постом.]
\v 22 Коли були вони в Галилеї, Ісус сказав їм: Син Людський буде виданий у руки людям,
\v 23 і вони Його вб'ють, але третього дня Він воскресне. І вони дуже засмутилися.
\v 24 Коли вони прийшли до Капернаума, наблизилися збирачі дидрахм до Петра і спитали: А ваш Учитель заплатить дідрахми1?
\v 25 Каже: Так. А коли увійшов до хати, випередив його Ісус, промовивши: Як тобі здається, Симоне? Земні царі з кого беруть данину чи податок? Зі своїх синів чи з чужих?
\v 26 Коли відповів: Із чужих, то Ісус сказав йому: Отож, сини вільні.
\v 27 Але, щоб ми не спокусили їх, піди до моря, закинь вудку, візьми рибину, яка першою попадеться, і, відкривши їй рота, знайдеш статир1: візьми його й дай їм за Мене і за себе.
\c 18
\v 1 Тієї години підійшли до Ісуса учні й кажуть: То хто найбільший у Царстві Небеснім?
\v 2 Покликав Ісус дитину, поставив її серед них
\v 3 і сказав: Щиру правду кажу вам, якщо не навернетеся й не станете як діти, не ввійдете в Царство Небесне.
\v 4 Отже, хто упокориться, як ця дитина, той буде найбільшим у Царстві Небеснім.
\v 5 Хто приймає таку дитину в моє ім'я, той Мене приймає.
\v 6 А хто спокусить одного з тих малих, що вірують у Мене, тому краще повісити ослячі жорна на шию і бути втопленим у морській глибині.
\v 7 Горе світові від спокус; бо потрібно, щоб прийшли спокуси, однак горе тій людині, через яку спокуси приходять.
\v 8 Коли твоя рука або нога тебе спокушає, відрубай її і кинь від себе; краще тобі ввійти в життя кульгавим або кволим, ніж, маючи дві руки та дві ноги, бути вкиненим у вогонь вічний.
\v 9 Коли твоє око тебе спокушає, вирви його й кинь від себе; краще тобі однооким увійти в життя, ніж, маючи двоє очей, бути вкиненим у вогняну геєну.
\v 10 Стережіться, щоб ви не гордували жодним з цих малих; бо кажу вам, що їхні ангели на небі повсякчас бачать обличчя мого Небесного Батька.
\v 11[Бо Син Людський прийшов знайти і врятувати те, що згинуло.]
\v 12 Як ви гадаєте? Коли в якогось чоловіка буде сто овець і одна з них заблукає, чи не покине він дев'яносто дев'ять у горах і не піде шукати тої, що заблукала?
\v 13 І коли станеться, що знайде її, щиру правду кажу вам, що радіє нею більше, ніж дев'яносто дев'ятьма, що не заблукали.
\v 14 Так само нема і в Батька вашого Небесного бажання, щоб загинув один із тих малих.
\v 15 Коли згрішить твій брат проти тебе, піди й дорікни йому віч-на-віч. Коли послухає тебе, ти придбав свого брата;
\v 16 а коли не послухає, візьми з собою ще одного або двох, щоб не покине двох або трьох свідків підтвердилось кожне слово;
\v 17 коли не послухає їх, скажи церкві; а коли й церкви не послухає, хай буде тобі як поганин і митар.
\v 18 Щиру правду кажу вам: усе те, що зв'яжете на землі, буде зв'язане на небі; і все те, що розв'яжете на землі, буде розв'язане на небі.
\v 19 Знову щиру правду кажу вам: коли двоє з вас дійдуть згоди просити про будь-яку річ, яку лиш просять, буде їм дано від мого Батька Небесного.
\v 20 Бо де зійшлося двоє або троє, зібрані заради Мене, там і Я серед них.
\v 21 Тоді, приступивши до Нього, Петро сказав: Господи, як згрішить мій брат проти мене, скільки разів маю йому прощати? До сімох разів?
\v 22 Відповідає йому Ісус: Не кажу тобі до сімох разів, але до сімдесятьох разів по сім.
\v 23 Тож Царство Небесне подібне до чоловіка-царя, що хотів розрахуватися зі своїми рабами.
\v 24 Як заходився він розраховуватися, привели йому одного боржника на десять тисяч талантів.
\v 25 А що той не мав чим віддати, пан наказав його продати, і жінку, і дітей, і все, що має, і віддати.
\v 26 Тоді раб, упавши, кланявся йому й казав: Потерпи ще мені і все тобі віддам.
\v 27 Змилосердившись, пан того раба простив йому і відпустив борг.
\v 28 Вийшовши, той раб зустрів іншого раба, який був винен йому сто динаріїв1, схопив його, почав душити, кажучи: Віддай те, що винен.
\v 29 Той, другий раб, упавши, благав його, кажучи: Потерпи мені, я все віддам тобі.
\v 30 Він же не схотів, а вкинув його до в'язниці, доки не віддасть борг.
\v 31 Побачивши, що сталося, інші раби дуже засмутилися, пішли й розповіли своєму панові про все сподіяне.
\v 32 Тоді його пан покликав його й каже йому: Лукавий рабе, увесь той борг відпустив я тобі, бо ти ублагав мене.
\v 33 Чи не годилося і тобі змилосердитися над твоїм співрабом, як я змилосердився над тобою?
\v 34 Розгнівавши, його пан передав його катам, доки не віддасть усього боргу.
\v 35 Так і мій Батько Небесний чинитиме з вами, якщо не пробачите в серцях ваших кожний братові своєму [його провини].
\c 19
\v 1 Коли Ісус скінчив ці слова, Він вийшов з Галилеї і прибув до юдейських околиць, що за Йорданом.
\v 2 За Ним пішли великі юрби, і Він оздоровив їх там.
\v 3 Приступили до Нього фарисеї і, випробовуючи Його, сказали: Чи годиться чоловікові відпустити свою жінку з усякої причини?
\v 4 А Він у відповідь сказав: Чи не читали ви, що Творець на початку створив їх чоловіком і жінкою?
\v 5 І мовив: Тому лишить чоловік батька й матір і пристане до своєї жінки, і обоє будуть одним тілом.
\v 6 То вже буде не два, а одне тіло. Отже, що Бог спарував, людина хай не роз'єднує.
\v 7 Кажуть Йому: А чому ж Мойсей звелів давати лист розлучення та її відпустити?
\v 8 Каже їм: Мойсей через вашу жорстокість дозволив вам відпускати своїх жінок, але спочатку так не було.
\v 9 Кажу ж вам, що хто лиш відпустить свою жінку, за винятком причини розпусти, і одружується з іншою, чинить перелюб, [і хто ожениться з відпущеною, чинить перелюб].
\v 10 Кажуть Йому Його учні: Коли така справа чоловіка з жінкою, то ліпше не женитися.
\v 11 Він же сказав їм: Не всі осягають це слово, а лише ті, кому дано.
\v 12 Бо є скопці, що такими народилися з лона матері; є скопці, що їх оскопили люди, і є скопці, що оскопили самі себе задля Царства Небесного. Хто може осягнути, хай це осягне.
\v 13 Тоді привели до Нього дітей, щоб руки поклав на них і помолився, а учні заборонили їм.
\v 14 Ісус сказав: Залишіть дітей і не бороніть їм приходити до Мене, бо Царство Небесне є для них.
\v 15 І поклавши на них руки, пішов звідти.
\v 16 І ось один, приступивши, сказав Йому: Учителю, що доброго маю робити, щоб мав я вічне життя?
\v 17 Ісус сказав йому: Чому Мене питаєш про добро? Добрий лише один Бог. Як хочеш увійти до життя, додержуй заповідей.
\v 18 Питає Його: Яких? Ісус відповів: Не вбивай, не чини перелюбу, не кради, не свідчи неправдиво,
\v 19 шануй батька й матір і люби ближнього свого, як самого себе.
\v 20 Каже Йому юнак: Це все зберіг я [змалку]; чого ще мені бракує?
\v 21 Ісус відповів йому: Якщо хочеш бути досконалим, піди та продай своє майно, роздай бідним, і матимеш скарб на небі; а тоді йди за Мною.
\v 22 Почувши це слово, юнак із сумом відійшов, бо мав великі маєтки.
\v 23 А Ісус сказав своїм учням: Щиру правду кажу вам, що тяжко багатому ввійти у Царство Небесне.
\v 24 І ще додам: легше верблюдові пройти через вушко голки, ніж багатому ввійти в Царство Боже.
\v 25 Почувши це, учні дуже здивувалися і сказали: То хто ж може спастися?
\v 26 Поглянувши на них, Ісус сказав: Для людей це неможливе, а для Бога все можливе.
\v 27 Тоді Петро відповів йому і сказав: Ось ми лишили все й пішли за тобою, то що нам буде?
\v 28 Ісус же сказав: Щиру правду кажу вам, що ви, хто пішов за Мною, в новому бутті, коли сяде Син Людський на престолі своєї слави, сядете й ви на дванадцятьох престолах, щоб судити дванадцять племен Ізраїля.
\v 29 І кожен, хто задля мого імени полишить дім, або братів, або сестер, або батька, або матір, [або жінку,] або дітей, або поля, той одержить у сто разів більше і матиме в спадок вічне життя.
\v 30 Багато перших — будуть останніми; а останні — першими.
\c 20
\v 1 Царство Небесне подібне до господаря, що вийшов якось уранці найняти робітників до свого виноградника.
\v 2 Погодившись з робітниками по динарію на день, послав їх до свого виноградника.
\v 3 Вийшовши о третій годині, побачив інших, що стояли без діла на базарі,
\v 4 і сказав їм: Ідіть і ви до виноградника — і дам вам по справедливості.
\v 5 Вони пішли. Далі, вийшовши о шостій та о дев'ятій годинах, зробив так само.
\v 6 Коли вийшов об одинадцятій годині, знайшов інших, що стояли, і каже їм: Чому ви стоїте тут без діла цілий день?
\v 7 Кажуть йому: Бо нас ніхто не найняв. Каже їм: Ідіть і ви до виноградника [мого і дістанете, що вам належить].
\v 8 Коли настав вечір, каже господар виноградника до свого управителя: Поклич робітників і дай їм платню, почавши від останніх і аж до перших.
\v 9 Ті, що прийшли об одинадцятій годині, одержали по динарію.
\v 10 Перші, прийшовши, думали, що одержать більше, але й вони дістали по динарію.
\v 11 Відтак одержавши, нарікали на пана,
\v 12 кажучи: Оці останні попрацювали одну годину, а ти зрівняв їх з нами, які знесли тягар дня і спеку.
\v 13 Він у відповідь сказав одному з них: Друже, не кривджу тебе; чи не за динарія домовився ти зі мною?
\v 14 Візьми своє і йди. Хочу й цьому останньому дати так, як тобі:
\v 15 хіба не можна мені зробити з моїм те, що я хочу? Чи твоє око лукаве через те, що я добрий?
\v 16 Тоді останні будуть першими, а перші останніми, [бо багато є покликаних, а мало обраних].
\v 17 Прямуючи до Єрусалима, Ісус узяв дванадцятьох учнів окремо і дорогою сказав їм:
\v 18 Ось ідемо до Єрусалима, і Син Людський буде виданий архиєреям та книжникам, і засудять Його на смерть,
\v 19 і видадуть Його поганим на наругу, на катування та розп'яття; а третього дня воскресне.
\v 20 Тоді приступила до Нього мати синів Зеведеєвих зі своїми синами, кланяючись і просячи щось у Нього.
\v 21 Він сказав їй: Чого бажаєш? Вона відповідає: Звели, щоб двоє моїх синів сіли — один праворуч тебе, а другий — ліворуч у твоїм Царстві.
\v 22 У відповідь Ісус мовив: Не знаєте, чого просите. Чи можете пити чашу, яку Я маю пити? [Або хреститися хрещенням, яким Я хрещуся?] Кажуть Йому: Можемо.
\v 23 Каже їм: Отже, чашу мою питимете [і хрещенням, яким Я хрещуся, хреститиметеся]; але щоб сісти по моїх правиці й лівиці, не моє це давати, а лише кому приготував мій Батько.
\v 24 Почувши це, десятеро обурилися двома братами.
\v 25 Ісус же, прикликавши їх, сказав: Знаєте, що князі поган володіють ними, а сильні світу панують над ними.
\v 26 Не так буде у вас: якщо хто хоче між вами стати великим, той хай буде вам слугою,
\v 27 і хто лиш хоче між вами бути першим, хай буде вам рабом;
\v 28 так само і Син Людський — прийшов Він не для того, щоб служили Йому, а щоб послужити й дати свою душу як викуп за багатьох.
\v 29 Коли вони виходили з Єрихона, за Ним пішов численний натовп.
\v 30 І ось два сліпці, що сиділи при дорозі, почувши, що Ісус наближається, закричали: Змилосердься над нами, Господи, Сину Давидів.
\v 31 Юрба втихомирювала їх, щоб замовкли, а вони ще більше голосили, кажучи: Змилосердься над нами, Господи, Сину Давидів.
\v 32 Ісус зупинився, покликав їх і мовив: Чого хочете, щоб Я зробив вам?
\v 33 Кажуть Йому: Господи, аби відкрилися наші очі.
\v 34 Ісус, змилосердившись, доторкнувся до їхніх очей, вони враз стали видючими й пішли за Ним.
\c 21
\v 1 Коли наблизилися до Єрусалима і прийшли у Витфагію, до Оливної гори, Ісус послав двох учнів,
\v 2 повелівши їм: Ідіть у село, що перед вами; відразу знайдете ослицю на прив'язі і ослятко з нею; відв'яжіть і приведіть до Мене.
\v 3 Коли хтось вам щось скаже, то відповісте, що Господь їх потребує, і тут же відішле їх.
\v 4 Сталося це, щоб збулося сказане пророком, який мовив:
\v 5 Скажіть сіонській дочці: Ось твій Цар прямує до тебе, лагідний і верхи на ослиці та ослятку, синові под'яремної.
\v 6 Учні пішли і зробили так, як їм звелів Ісус,
\v 7 привели ослицю та осля, поклали на них одяг, і Він сів на них.
\v 8 А великі юрби стелили свою одіж по дорозі, інші зрізали гілля з дерев і клали по дорозі.
\v 9 Люди, що йшли перед Ним і слідом за Ним, вигукували, кажучи: Осанна1 Синові Давидовому: благословен, хто йде в ім'я Господнє; осанна на висотах.
\v 10 Коли Він увійшов до Єрусалима, захвилювалося ціле місто, питаючи: Хто це такий?
\v 11 А юрби казали: Це Ісус, Пророк із Назарета Галилейського.
\v 12 Ісус увійшов до храму і вигнав усіх, що продавали й купували в храмі; перекинув столи міняйлів і ослони тих, що продавали голубів,
\v 13 і каже їм: Написано: Мій дім назветься домом молитви, ви ж робите його печерою розбійників.
\v 14 Приступили до Нього сліпі та кульгаві в храмі, і Він вилікував їх.
\v 15 Архиєреї та книжники, побачивши чуда, які Він творив, і дітей, що вигукували в храмі: Осанна Синові Давидовому,
\v 16 обурилися і сказали Йому: Чи чуєш, що вони кажуть? А Ісус відповів їм: Так. Хіба ви не читали ніколи, що з уст немовлят і тих, що ссуть, здобуду хвалу?
\v 17 Лишивши їх, вийшов геть з міста до Витанії і там замешкав.
\v 18 Уранці, повертаючись до міста, зголоднів.
\v 19 Побачивши одну смоковницю при дорозі, підійшов до неї і нічого на ній не знайшов, крім самого листя, тож сказав їй: Хай довіку не буде з тебе плоду. І смоковниця враз усохла.
\v 20 Учні, побачивши це, здивувалися і кажуть: Як це — смоковниця вмить усохла?
\v 21 У відповідь Ісус сказав їм: Щиру правду кажу вам, якщо матимете віру і не сумніватиметесь, то не тільки зробите те, що зі смоковницею, але коли й цій горі скажете: піднесися і кинься в море — так і станеться.
\v 22 І все, що попросите в молитві з вірою, — одержите.
\v 23 Коли ввійшов Він до храму, приступили архиєреї і старшини народу до Нього, коли навчав, і питають: Якою владою ти це чиниш? І хто тобі дав цю владу?
\v 24 У відповідь Ісус сказав їм: Поставлю і Я вам одне запитання; — якщо на нього відповісте мені, то і Я вам скажу, якою владою це чиню.
\v 25 Хрещення Іванове звідкіля було? З неба чи від людей? Вони міркували між собою: Якщо скажемо: з неба, — скаже нам: то чому ви не повірили Йому?
\v 26 Якщо ж скажемо: від людей, — боїмося народу, бо всі мають Івана за пророка.
\v 27 І відповіли Ісусові і сказали: Не знаємо. Тоді і Він мовив їм: І Я вам не скажу, якою владою це чиню.
\v 28 Як вам здається? Один чоловік мав двох синів. І прийшовши до першого, сказав: Дитино іди, попрацюй сьогодні у винограднику.
\v 29 Він у відповідь сказав: Не хочу; а пізніше, розкаявшись, пішов.
\v 30 Приступивши до другого, сказав так само. Той у відповідь сказав: Я іду, пане, але не пішов.
\v 31 Котрий із двох виконав волю батька? Кажуть: Перший. Мовить їм Ісус: Щиру правду кажу вам, що митники й розпусниці випереджають вас у Царстві Божому.
\v 32 Бо прийшов до вас Іван дорогою справедливости, та ви не повірили йому; а митники й розпусниці повірили йому; ви ж, побачивши це, не розкаялися, і потім аби повірити йому.
\v 33 Слухайте іншу притчу. Був чоловік-господар, що насадив виноградник, обгородив його огорожею, викопав у ньому чавильню, збудував башту, найняв робітників і відійшов.
\v 34 Коли ж достигли плоди, послав він своїх рабів до робітників, щоб узяти плоди свої.
\v 35 Робітники, схопивши його рабів, кого побили, кого вбили, кого закидали камінням.
\v 36 Тоді він послав інших рабів, численніших від перших, але й з ними вчинили так само.
\v 37 Нарешті послав до них свого сина, кажучи: посоромляться мого сина.
\v 38 Робітники ж, побачивши сина, заговорили між собою: цей — спадкоємець; ходімо убиймо його і матимемо його спадщину;
\v 39 і схопивши його, викинули геть із виноградника та вбили.
\v 40 Тож коли прийде господар виноградника, що зробить тим робітникам?
\v 41 Кажуть йому: Злих люто вигубить, а виноградник передасть іншим робітникам, які віддаватимуть його плоди вчасно.
\v 42 Каже їм Ісус: Чи не читали ви ніколи в Писаннях: Камінь, котрий будівничі відкинули, як непридатний саме він став наріжним: від Господа це сталося і є дивним в у очах наших?
\v 43 Тому це кажу вам, що відбереться від вас Царство Боже і дасться народові, який даватиме його плоди.
\v 44 І хто впаде на цей камінь, розіб'ється, а на кого він упаде, того розчавить.
\v 45 Почувши Його притчі, архиєреї і фарисеї зрозуміли, що говорить про них;
\v 46 і намагалися Його схопити, та злякалися людей, що мали Його за пророка.
\c 22
\v 1 У відповідь Ісус знову заговорив до них у притчах, кажучи:
\v 2 Схоже Царство Небесне на одного чоловіка — царя, що справив весілля своєму синові.
\v 3 Послав своїх рабів закликати запрошених на весілля, але вони не хотіли прийти.
\v 4 Тоді знов послав інших рабів, кажучи: Скажіть запрошеним: ось я приготував мій бенкет, моїх волів та годовану худобу зарізано і все готове; ходіть на весілля.
\v 5 А вони, знехтувавши, відійшли: один на своє поле, другий на свій торг;
\v 6 інші ж, схопивши його рабів, познущалися з них і повбивали.
\v 7 Цар розгнівався, послав своїх вояків, вигубив убивць і спалив їхнє місто.
\v 8 Тоді каже своїм рабам: Весілля готове, а запрошені були негідні;
\v 9 тож ідіть на роздоріжжя і кого зустрінете, кличте на весілля.
\v 10 Вийшовши на дороги, ті раби зібрали всіх, кого знайшли, — і злих і добрих; і наповнилася весільна світлиця гістьми.
\v 11 Цар прийшов подивитися на тих, що зібралися, і побачив чоловіка, не вбраного у весільний одяг,
\v 12 і каже йому: Друже, чому ти увійшов сюди без весільного одягу? Той мовчав.
\v 13 Тоді сказав цар слугам: Зв'яжіть йому ноги й руки та вкиньте в зовнішню темряву: там буде плач і скрегіт зубів.
\v 14 Бо багато є запрошених, але мало обраних.
\v 15 Тоді фарисеї пішли і вчинили раду, щоб зловити Його на слові.
\v 16 І послали до Нього своїх учнів з іродіянами, кажучи: Учителю, знаємо, що ти є правдомовний, справедливо навчаєш Божої дороги і не зважаєш ні на кого, бо не дивишся на обличчя людей.
\v 17 Тож скажи нам, як тобі здається: чи належить давати податок кесареві чи ні?
\v 18 Зрозумівши їхню злобу, Ісус сказав: Чому Мене випробовуєте, лицеміри?
\v 19 Покажіть мені податкову монету. Вони принесли Йому динарій.
\v 20 А Він каже їм: Чий це образ і напис? Відповідають: Кесарів. Тоді Він каже їм: Тож віддайте кесареве кесареві, а Боже — Богові.
\v 22 Почувши це, ті здивувалися і, лишивши Його, відійшли.
\v 23 Того дня приступили до Нього садукеї, які твердять, що не існує воскресіння, і запитали Його,
\v 24 кажучи: Учителю, Мойсей сказав: коли хто помре, не маючи дітей, хай його брат візьме жінку його і воскресить насіння брата свого.
\v 25 Було у нас семеро братів: і перший, одружившись, помер, не маючи насіння, залишив дружину свою своєму братові;
\v 26 так само й другий і третій — аж до сьомого.
\v 27 Після всіх померла й жінка.
\v 28 Тож у воскресінні котрого з сімох буде вона дружиною? Бо всі мали її.
\v 29 У відповідь Ісус сказав їм: Помиляєтеся, не знаючи ані Писання, ані сили Божої;
\v 30 бо по воскресінні не одружуються і не виходять заміж, а є мов ангели на небі.
\v 31 Щодо воскресіння з мертвих, то хіба ви не читали слова Божого, яке твердить:
\v 32 Я є Богом Авраама, і Богом Ісаака, і Богом Якова. Бог не мертвих, а живих.
\v 33 І почувши це, люди були вражені Його наукою.
\v 34 А фарисеї, почувши, що Він замкнув уста садукеям, зібралися разом,
\v 35 і один з них, законовчитель, запитав, випробовуючи Його:
\v 36 Учителю, яка заповідь найбільша в законі?
\v 37 Він же сказав йому: Люби Господа Бога твого всім своїм серцем, і всією своєю душею, і всією своєю думкою;
\v 38 це є перша і найбільша заповідь.
\v 39 Друга -подібна до неї: люби свого ближнього, як самого себе.
\v 40 На ці дві заповіді спираються увесь закон і пророки.
\v 41 Коли зібралися фарисеї, Ісус запитав їх, кажучи:
\v 42 Що ви думаєте про Христа? Чий Він Син? Кажуть Йому: Давидів.
\v 43 Він мовить їм: То як же Давид у дусі називає Його Господом, кажучи:
\v 44 Промовив Господь Господеві моєму: сядь праворуч мене, доки не покладу твоїх ворогів під твої ноги?
\v 45 Отже, якщо Давид називає Його Господом, як Він може бути йому Сином?
\v 46 І ніхто не міг відповісти Йому ні слова, і від того дня ніхто не наважувався більше Його запитувати.
\c 23
\v 1 Тоді Ісус промовив до юрби та до своїх учнів,
\v 2 кажучи: На крісло Мойсея посідали книжники та фарисеї.
\v 3 Усе, що лиш скажуть вам, робіть і зберігайте; але так, як вони, не чиніть; бо вони кажуть і не роблять.
\v 4 В'яжуть важкі, непосильні тягарі й кладуть на плечі людей, а самі пальцем не хочуть поворухнути.
\v 5 Усі свої діла вони роблять, щоб їх бачили люди. Розширюють свої філактерії та побільшують китиці,
\v 6 люблять перші місця на бенкетах, і перші місця в синаґоґах,
\v 7 і вітання на майданах, щоб їх кликали люди: Учителю!
\v 8 Вас нехай не називють учителями, бо є один ваш Учитель, а ви всі — брати.
\v 9 І не звіть нікого на землі батьком, бо є один ваш Батько — Небесний.
\v 10 Не називайтеся і наставниками, бо є один ваш Наставник — Христос.
\v 11 Найбільший з вас хай буде вам слугою.
\v 12 Бо хто себе піднесе, буде принижений, а той, хто принизить себе, — буде підвищений.
\v 13 Горе ж вам, книжники та фарисеї, лицеміри, що ви замикаєте Царство Небесне перед людьми: і ви не входите, і тим, що йдуть, не даєте увійти.
\v 14 [Горе вам, книжники та фарисеї, лицеміри, бо ковтаєте хати вдовиць, а про людське око довго молитеся, — за це матимете дуже тяжкий осуд.]
\v 15 Горе вам, книжники та фарисеї, лицеміри, що обходите море і суходіл, аби здобути бодай одного новонаверненого, а коли коли це станеться, то робите його сином геєнни1 — удвічі гіршим за вас.
\v 16 Горе вам, проводирі сліпі, що кажете: Хто клянеться храмом, то це нічого; а хто клянеться золотом храму, той винний.
\v 17 Неорзумні й сліпі, бо що більше, — золото чи храм, що освячує золото?
\v 18 І: Хто клянеться вівтарем, то це нічого; а хто клянеться даром, що на ньому, той винний.
\v 19 Сліпці, що більше: дар чи вівтар, що освячує дар?
\v 20 Отже, хто клянеться вівтарем, клянеться ним і тим, що є на ньому;
\v 21 і хто клянеться храмом, клянеться ним і тим, хто живе в ньому,
\v 22 і хто клянеться небом, клянеться Божим престолом і Тим, хто сидить на ньому.
\v 23 Горе вам, книжники та фарисеї, лицеміри, бо даєте десятину з м'яти, кропу й кмину, а занедбуєте найважливіше в законі: суд, милосердя і віру; і це належить робити, і того не залишати.
\v 24 Проводирі сліпі, що відціджуєте комара, а верблюда ковтаєте.
\v 25 Горе вам, книжники та фарисеї, лицеміри, що очищаєте зовні чашу й полумисок, а всередині вони повні здирства та ненаситності.
\v 26 Фарисею сліпий, очисть спершу спочатку чашу вередині, щоб і зовні вона була чиста.
\v 27 Горе вам, книжники та фарисеї, лицеміри, бо ви подібні до гробів побілених, які зовні видаються гарними, а всередині повні мертвих кісток і всякої нечистоти.
\v 28 Так і ви, зовні здаєтеся людям праведними, а всередині повні лицемірства й беззаконня.
\v 29 Горе вам, книжники та фарисеї, лицеміри, що будуєте гроби пророкам і прикрашаєте пам'ятники праведникам,
\v 30 і кажете: Коли б ми жили в дні наших батьків, то не були б їхніми спільниками в пролитті крови пророків.
\v 31 Отак свідчите самі собі, що ви є синами тих, які повбивали пророків.
\v 32 І ви доповнюєте міру зла ваших батьків.
\v 33 Змії, поріддя гадюче! Як утечете від засуду гєеннни?
\v 34 Тому я посилаю до вас пророків і мудреців та книжників; з них деяких уб'єте і розіпнете, а деяких бичуватимете у ваших синаґоґах і гнатимете з міста до міста;
\v 35 щоб упала на вас уся кров праведників, пролита на землі, від крови праведного Авеля до крови Захарії, сина Варахії, якого вбили ви між храмом і вівтарем.
\v 36 Щиру правду кажу вам, це все впаде на цей рід.
\v 37 Єрусалиме, Єрусалиме, що вбиваєш пророків і побиваєш камінням посланих до тебе, скільки разів хотів я зібрати твоїх дітей, як квочка збирає своїх курчат під крила, то ви не захотіли.
\v 38 Ось залишається вам дім ваш порожнім.
\v 39 Кажу вам, не побачите Мене відтепер, доки не скажете: Благословен, хто йде в ім'я Господнє.
\c 24
\v 1 І, вийшовши, Ісус попрямував від храму; а Його учні приступили до Нього, щоб показати Йому будови храму.
\v 2 Ісус у відповідь сказав їм: Чи не бачите це все? Щиру правду кажу вам, не лишиться тут камінь на камені, який не буде розвалений.
\v 3 Коли Він сидів на Оливній горі, приступили до Нього учні на самоті, кажучи: Скажи нам, коли це буде, і який знак твого приходу та кінця віку?
\v 4 У відповідь Ісус сказав їм: Стережіться, щоб хтось вас не ошукав:
\v 5 бо багато хто прийде під Моїм ім'ям, кажучи: Я — Христос; і багатьох ошукають.
\v 6 Ви почуєте про війни і чутки про війни, глядіть не жахайтеся: бо треба, щоб те сталося, але це ще не кінець.
\v 7 Бо повстане народ проти народу, і царство піде на царство, і буде голод, [і пошесті,] і землетруси по різних місцях:
\v 8 та це все лиш початок страждання.
\v 9 Тоді видаватимуть вас на муки і вбиватимуть, і будете зненавиджені всіма народами через моє ім'я.
\v 10 І тоді багато хто спокуситься, і один одного видаватиму, і зненавидять один одного;
\v 11 і повстануть численні фальшиві пророки і ошукають багатьох,
\v 12 і через поширення беззаконня охолоне любов багатьох.
\v 13 А хто витримає те до кінця, той врятується.
\v 14 І ця Євангелія Царства буде проповідувана по всьому світі на свідчення усім народам, — і тоді настане кінець.
\v 15 Отже, коли побачите гидоту запустіння, що стоїть на святім місці, провіщену пророком Даниїлом, — хто читає, хай розуміє, -
\v 16 тоді ті, що є в Юдеї, хай утікають у гори;
\v 17 хто на даху, хай не сходить узяти те, що в його домі,
\v 18 і хто на полі, хай не повертається назад узяти свій одяг.
\v 19 Горе ж вагітним і тим, що годують грудьми в ті дні.
\v 20 Моліться ж, щоб ваша втеча не сталася взимку або в суботу.
\v 21 Бо буде тоді велика скорбота, якої не було від початку світу дотепер і не буде.
\v 22 Коли б не були ті дні вкорочені, не врятувався б ніхто. Але заради вибраних ті дні будуть укорочені.
\v 23 Тоді, як хто вам скаже: Ось тут Христос або: Там, — не вірте.
\v 24 Бо встануть лжехристи і лже пророки, чинитимуть великі знаки й чуда, щоб ошукати, якщо вдасться, — навіть і вибраних.
\v 25 Ось Я попередив вас.
\v 26 Отже, коли вам скажуть: Ось Він у пустині — не виходьте; Ось Він у криївках — не вірте;
\v 27 бо як блискавка виходить зі сходу і з'являється аж на заході, такий буде й прихід Сина Людського;
\v 28 де буде труп, там зберуться орли.
\v 29 Одразу по тих днях скорботи сонце потьмяніє, і місяць не дасть свого світла, і зірки впадуть з неба, і небесні сили зрушаться.
\v 30 І тоді з'явиться знак Сина Людського на небі, і заголосять усі племена землі і побачать Сина Людського, який йде по небесних хмарах з великою силою і славою;
\v 31 і пошле Своїх ангелів з великою трубою, і зберуть Його вибранців з чотирьох вітрів з одного кінця неба до другого.
\v 32 Від смоківниці навчіться притчі: коли вже її віття стане м'яким і з'явиться листя, знаєте, що близько літо;
\v 33 так і ви, коли все це побачите, знайте, що вже близько, під дверима.
\v 34 Щиру правду кажу вам, не мине цей рід, доки все це станеться.
\v 35 Небо і земля мине, а мої слова не минуть.
\v 36 Про той же день і годину ніхто не знає: ані небесні ангели, ані Син, тільки один Батько.
\v 37 Бо так, як було за днів Ноя, так буде й за приходу Сина Людського.
\v 38 Бо так, як у ті дні перед потопом їли й пили, одружувалися і віддавалися — аж до того дня, як Ной увійшов до ковчега,
\v 39 і ніхто не знав, доки не прийшов потоп і не забрав усіх, — так буде і в прихід Сина Людського.
\v 40 Тоді з двох, що будуть у полі, одного буде забрано, а другого залишено;
\v 41 дві, що молотимуть на жорнах: одну буде забрано, а другу залишено.
\v 42 Отже, пильнуйте, бо не знаєте, в який день прийде ваш Господь.
\v 43 Знайте, що коли б господар знав, у яку сторожу приходить злодій, пильнував би і не дав би підкопати свого дому.
\v 44 Через це й ви будьте готові, бо Син Людський приходить у ту годину, про яку й не подумаєте.
\v 45 Хто ж є вірним і мудрим рабом, що його поставить пан над своєю челяддю, щоб давати їм їжу вчасно?
\v 46 Щасливий той раб, якого пан, прийшовши, знайде при роботі;
\v 47 Щиру правду кажу вам, — поставить його над усім своїм маєтком.
\v 48 А коли скаже той злий раб у своїм серці: Мій пан бариться,
\v 49 і почне бити своїх товаришів, їсти та пити з п'яницями,
\v 50 то прийде пан того раба в день, у який не очікує, і в годину, якої не знає;
\v 51 розітне його навпіл і призначить долю йому з лицемірами; там буде плач і скрегіт зубів.
\c 25
\v 1 Тоді Царство Небесне буде подібне до десятьох дів, які, взявши свої світильники, вийшли назустріч молодому.
\v 2 П'ять із них були нерозумні, а п'ять — мудрі.
\v 3 Нерозумні, взявши свої світильники, не взяли з собою оливи.
\v 4 А мудрі взяли оливу в посудинах із своїми світильниками.
\v 5 Оскільки молодий барився, всі задрімали й поснули.
\v 6 Опівночі залунав крик: Ось молодий, виходьте йому назустріч!
\v 7 Тоді всі ті діви встали і приготували свої світильники.
\v 8 Нерозумні сказали мудрим: Дайте-но нам вашої оливи, бо наші світильники гаснуть.
\v 9 А мудрі відповіли, кажучи: Щоб часом не забракло і нам і вам; краще йдіть до продавців та й купіть собі.
\v 10 Коли вони пішли купувати, прийшов молодий, і ті, що були готові, пішли з ним на весілля і замкнули двері.
\v 11 Потім приходять і інші діви та й кажуть: Пане, пане, відчини нам.
\v 12 А він у відповідь сказав: Щиру правду кажу вам, — я вас не знаю.
\v 13 Тож пильнуйте, бо не знаєте ні дня, ні години, [коли Син Людський прийде].
\v 14 Один чоловік, відходячи, закликав своїх рабів та передав їм свій маєток;
\v 15 одному дав п'ять талантів, другому два, а третьому один, — кожному згідно з його силою; відтак відійшов.
\v 16 Той, що одержав п'ять талантів, негайно пішов, орудував ними і заробив ще п'ять;
\v 17 так само той, що взяв два, заробив ще два.
\v 18 А той, що одержав один, пішов і закопав у землю гроші свого пана.
\v 19 Через довгий час приходить пан тих рабів і розраховується з ними.
\v 20 Приступив той, що одержав був п'ять талантів, — приніс ще п'ять талантів і каже: Пане, п'ять талантів мені ти передав; ось іще п'ять талантів я придбав.
\v 21 Сказав йому його пан: Рабе добрий і вірний: у малому був ти вірний, над великим тебе поставлю; увійди в радість твого пана.
\v 22 Приступив і той, що одержав був два таланти, сказав: Пане, два таланти ти мені передав: ось іще два таланти я заробив.
\v 23 Сказав йому пан: Гаразд, рабе добрий і вірний, у малому був ти вірний, над великим тебе поставлю; ввійди в радість твого пана.
\v 24 Приступив і той, що одержав був один талант, сказав: Пане, знав я тебе, що ти жорстока людина: жнеш, де не сіяв, і збираєш, де не розсипав.
\v 25 Злякався я, пішов і сховав твій талант у землю: ось бери своє.
\v 26 У відповідь його пан сказав йому: Злий і лінивий рабе, ти знав, що я жну, де не сіяв, і збираю, де не розсипав?
\v 27 Отож треба тобі було віддати мої гроші міняйлам, і тепер я взяв би своє з прибутком.
\v 28 Тож візьміть у нього талант і дайте тому, що має десять талантів.
\v 29 Бо тому, що має багато, дано буде, і матиме ще більше; а в того, який не має, й те, що має, забране буде в нього.
\v 30 А нікчемного раба викиньте в непроглядну темряву; там буде плач і скрегіт зубів. [Це сказавши, закликав: Хто має вуха, щоб слухати, хай слухає.]
\v 31 Коли прийде Син Людський у своїй славі й усі ангели з Ним, тоді сяде на престолі своєї слави;
\v 32 і зберуться перед Ним усі народи, і відділить їх один від одного, як пастух відділяє овець від козлів.
\v 33 І поставить овець праворуч, а козлів — ліворуч.
\v 34 Тоді Цар скаже тим, що праворуч: Прийдіть, благословенні мого Батька, успадкуйте приготоване вам Царство від створення світу.
\v 35 Бо голодував Я, і ви дали мені їсти; спраглим був, і ви Мене напоїли; чужинцем був Я, і ви Мене прийняли;
\v 36 не мав одягу, і ви Мене зодягли; слабував, і ви Мене відвідали; у в'язниці був Я, і ви прийшли до Мене.
\v 37 Тоді озвуться до Нього праведники, кажучи: Господи, коли ми бачили тебе голодним і нагодували, або спраглим і напоїли?
\v 38 Коли ми бачили тебе чужинцем і прийняли, або голим і зодягли?
\v 39 Коли ми бачили тебе хворого або у в'язниці, і прийшли до тебе?
\v 40 Цар у відповідь скаже їм: Щиру правду кажу вам: зробивши це одному з моїх найменших братів, ви зробили мені.
\v 41 Тоді скаже й тим, що ліворуч: Ідіть від Мене, прокляті, у вічний вогонь, вготований дияволові та його ангелам.
\v 42 Бо голодував Я, а ви не дали мені їсти; спраглим був Я, а ви не напоїли Мене;
\v 43 чужинцем був, а ви не прийняли Мене; не мав одягу — а ви не зодягли Мене; хворим і у в'язниці, а ви не відвідали Мене.
\v 44 Тоді озвуться і ті, кажучи: Господи, коли це ми бачили тебе голодним, або спраглим, або чужинцем, або голим, або хворим, або у в'язниці і не прислужилися тобі?
\v 45 Тоді у відповідь скаже їм: Щиру правду кажу вам, бо не зробивши цього одному з найменших, ви не зробили й мені.
\v 46 І підуть ті на вічну муку, а праведники — на життя вічне.
\c 26
\v 1 Коли Ісус промовив усі ці слова, то сказав своїм учням:
\v 2 Знайте, що через два дні буде Пасха, і Син Людський буде виданий на розп'яття.
\v 3 Тоді зібралися архиєреї, [книжники] та старшини народу в дворі архиєрея на ім'я Каяфа
\v 4 і змовилися схопити Ісуса підступом та вбити;
\v 5 тільки, казали, не у свято, щоб не сталося заколоту в народі.
\v 6 І ось, коли Ісус був у Витанії, в оселі Симона прокаженого,
\v 7 до Нього підійшла жінка, що мала посудину дорогоцінного мира, і зливала Йому на голову.
\v 8 Побачивши це, учні обурилися і сказали: Навіщо таке марнотратство?
\v 9 Це можна було дорого продати і роздати бідним.
\v 10 Зрозумівши, Ісус сказав їм: Нащо докучаєте жінці? Вона зробила мені добре діло;
\v 11 бідних ви завжди маєте з собою, а Мене не завжди маєте.
\v 12 Зливши мир моє тіло, жінка вчинила це на мій похорон.
\v 13 Щиру правду кажу вам, — де тільки проповідуватиметься ця Єванґелія в усім світі, розповідатиметься і про те, що вона зробила, на спомин про неї.
\v 14 Тоді один із дванадцятьох, що звався Юда Іскаріотський, пішов до архиєреїв
\v 15 і сказав: Що дасте мені, і я видам Його вам? Вони заплатили йому тридцять срібних монет.
\v 16 І відтоді він шукав слушної нагоди, щоб Його видати.
\v 17 Першого дня опрісноків приступили учні до Ісуса й питають: Де хочеш, щоб ми приготували тобі їсти пасху?
\v 18 Він відповів: Ідіть у місто до одного чоловіка й скажіть йому: Учитель каже: Моя година близько, в тебе зроблю пасху зі своїми учнями.
\v 19 Учні зробили так, як велів їм Ісус, і приготували пасху.
\v 20 Коли настав вечір, Він перебував з дванадцятьма.
\v 21 І як вони їли, сказав: Правду кажу вам, що один із вас Мене видасть.
\v 22 Дуже сумуючи, почали кожний говорити Йому: Чи не я, Господи?
\v 23 А Він у відповідь сказав: Той, що вмочить зі Мною у мисці руку, — Мене видасть.
\v 24 Син Людський іде, як написано про Нього; горе ж тій людині, що зрадить Сина Людського; краще було б тій людині не народитися.
\v 25 Озвався і Юда, що видав Його, і сказав: Чи це не я, Учителю? Відповідає йому: Ти сказав.
\v 26 Як вони їли, Ісус, узявши хліб і поблагословивши, переломив, дав учням і сказав: Прийміть, їжте, це є моє тіло.
\v 27 Потім узяв чашу і, віддавши хвалу, дав їм і сказав: Пийте з неї всі,
\v 28 бо це моя кров завіту, що проливається за багатьох на відпущення гріхів.
\v 29 Кажу ж вам, що не питиму віднині з цього плоду лози аж до того дня, коли новим питиму його з вами в Царстві мого Батька.
\v 30 Заспівавши, вони вийшли на Оливну гору.
\v 31 Тоді каже їм Ісус: ви всі спокуситеся в мені цієї ночі, бо написано: Вдарю пастиря, і розсіються вівці отари.
\v 32 А після мого воскресіння Я випереджу вас у Галилеї.
\v 33 У відповідь Петро сказав Йому: Навіть якщо всі спокусяться в тобі, то я ніколи не спокушуся.
\v 34 Ісус мовив йому: Щиру правду кажу тобі, що цієї ночі, перш, ніж заспіває півень, ти тричі Мене зречешся.
\v 35 Каже Йому Петро: Якби мені навіть треба було вмерти з тобою, не зречуся тебе. Так само сказали і всі учні.
\v 36 Тоді Ісус приходить з ними до місця, що зветься Гетсиманія, і каже їм: Сидіть тут, поки піду та помолюся там.
\v 37 І взявши Петра та двох Зеведеєвих синів, почав сумувати й тужити.
\v 38 Тоді каже їм: Сумна душа Моя аж до смерти; лишайтеся тут і пильнуйте зі Мною.
\v 39 І, пішовши трохи далі, впав долілиць, молячись і кажучи: Батьку мій, якщо можливо, хай Мене обійде ця чаша; однак не як Я хочу, а як Ти.
\v 40 Повертається до учнів, помічає, що вони сплять, і каже Петрові: То не спромоглися ви й однієї години пильнувати зі Мною?
\v 41 Пильнуйте й моліться, щоб не ввійшли в спокусу; бо дух бадьорий, а тіло немічне.
\v 42 Знову відійшов, удруге почав молитися, промовляючи: Батьку мій, якщо ця чаша не може минути, щоб Я не пив її, хай буде Твоя воля.
\v 43 Повернувшись, побачив, що вони знову спали, бо їхні очі були отяжілі.
\v 44 Лишивши їх, відійшов, знову помолився, втретє сказав те саме слово.
\v 45 Тоді приходить до учнів і каже їм: Спіть далі, спочивайте; ось наблизилася година, і Син Людський видається в руки грішників.
\v 46 Встаньте, ходімо, бо наблизився той, що видає Мене.
\v 47 Він ще говорив, як прийшов Юда, один із дванадцятьох, а з ним великий натовп з мечами та довбнями від архиєреїв і старшин народу.
\v 48 А той, що видавав Його, дав їм знак, кажучи: Той, якого я поцілую, є Він, схопіть Його.
\v 49 Відразу підійшов до Ісуса і сказав: Вітаю, Учителю — та й поцілував Його.
\v 50 Ісус питає Його: Друже, для чого ти прийшов? А ті приступили, простягли руки до Ісуса і схопили Його.
\v 51 І ось один із тих, що були з Ісусом, простягнувши руку, вихопив свого меча і вдарив архиєрейового раба і відсік йому вухо.
\v 52 Тоді каже йому Ісус: Сховай свого меча, бо всі, які взяли меча, від меча загинуть.
\v 53 Чи ти гадаєш, що Я не можу вблагати мого Батька, щоб Він дав мені понад дванадцять леґіонів ангелів?
\v 54 Як же тоді збудуться Писання, що так мусить статися?
\v 55 В ту годину Ісус промовив до натовпу: Наче проти розбійника ви вийшли з мечами й киями, щоб Мене схопити; кожного дня сидів Я в храмі навчаючи, і ви не схопили Мене.
\v 56 Це ж усе сталося, щоб збулося Писання пророків. Тоді всі учні, полишивши Його, втекли.
\v 57 Ті, що схопили Ісуса, повели Його до архиєрея Каяфи, де зібралися книжники та старшини.
\v 58 Петро ж ішов за Ним віддалік до двору архиєрея і, увійшовши всередину, сів зі слугами, щоб побачити кінець.
\v 59 Архиєреї [та старшини] і весь симедріон шукали фальшивого свідчення проти Ісуса, щоб заподіяти смерть Його.
\v 60 Не знайшли, хоч виступало багато фальшивих свідків. Нарешті, прийшло двоє
\v 61 і кажуть: Він говорив: Можу знищити Божий храм і за три дні відбудувати.
\v 62 Архиєрей устав і сказав Йому: Чому не відповідаєш на те, що вони проти тебе свідчать?
\v 63 Але Ісус мовчав. І архиєрей сказав Йому: Заклинаю тебе Богом живим, щоб ти сказав нам, чи ти є Христос — Син Божий.
\v 64 Промовив до нього Ісус: Ти сказав; одначе кажу вам: відтепер побачите Сина Людського, що сидить праворуч Сили і йде на небесних хмарах.
\v 65 Тоді архиєрей роздер свою одіж, твердячи, що хулу сказав: Яких ще потребуємо свідків? Ось тепер ви чули хулу.
\v 66 Як вам здається? Вони відповіли й сказали: Він повинен умерти.
\v 67 Тоді заплювали Йому обличчя та били Його; інші ж ударяли в обличчя,
\v 68 кажучи: Пророкуй нам, Христе, хто тебе вдарив?
\v 69 Петро сидів ззовні у дворі; і приступила до Нього одна рабиня, кажучи: І ти був з Ісусом Галилейським.
\v 70 Але він зрікся перед усіма, заявивши: Не знаю, що ти кажеш.
\v 71 Коли ж він вийшов до брами, побачила Його друга і каже тим, що там були: Цей був з Ісусом Назареєм.
\v 72 І знову зрікся з клятвою: Не знаю цієї людини.
\v 73 Трохи згодом приступили ті, що там стояли, і сказали Петрові: Та ти справді один з них, бо і твоя говірка тебе виявляє.
\v 74 Тоді він почав божитися і клястися, що не знав тієї людини. І враз заспівав півень.
\v 75 І згадав Петро слово, яке сказав Ісус: Перше, ніж півень заспіває, ти тричі зречешся Мене. І, вийшовши геть, заплакав гірко.
\c 27
\v 1 Коли настав ранок, усі архиєреї і старшини народу скликали раду проти Ісуса, щоб Його вбити;
\v 2 зв'язавши Його, повели й передали правителеві Пилатові.
\v 3 Тоді Юда, що Його видав, побачивши, що він засуджений, розкаявся і повернув тридцять срібних монет архиєреям і старшинам,
\v 4 кажучи: Я згрішив, видавши невинну кров. Вони ж сказали: А що нам до того? Ти побачиш.
\v 5 Тоді він кинув срібняки в храм, пішов геть і повісився.
\v 6 Архиєреї ж, узявши срібняки, сказали: Не годиться класти їх до скарбниці, бо це ціна крови.
\v 7 Порадившись, купили на них гончарське поле, щоб ховати там чужинців.
\v 8 Тому те поле досі зветься полем крови.
\v 9 Тоді здійснилося слово пророка Єремії, що каже: І взяли вони тридцять срібняків — вартість того, що Його оцінили сини Ізраїля,
\v 10 і дали їх за гончарське поле, як звелів був мені Господь.
\v 11 Ісус же став перед правителем, і правитель запитав Його: Чи ти Юдейський Цар? Ісус відповів: Ти кажеш.
\v 12 Коли архиєреї і старшини Його звинувачували, Він нічого не відповідав.
\v 13 Тоді каже Йому Пилат: Хіба не чуєш, скільки проти тебе свідчать?
\v 14 Але Він не відповідав Йому на жодне слово, тож правитель дуже дивувався.
\v 15 На кожне свято правитель мав звичай відпускати народові одного в'язня, якого бажали.
\v 16 Був же тоді відомий в'язень, що звався Варавою.
\v 17 Коли вони зібралися, Пилат сказав їм: Кого хочете, щоб я відпустив вам, Ісуса Вараву чи Ісуса, що зветься Христос?
\v 18 Знав бо, що через заздрощі видали Його.
\v 19 Коли Він сидів на судилищі, послала до нього його дружина сказати: Не май нічого з тим праведником; бо багато я потерпіла нині вві сні через Нього.
\v 20 Архиєреї ж і старшини підмовили людей, щоб випросили Вараву, а Ісуса вбили.
\v 21 Озвався правитель і сказав їм: Кого з двох хочете, щоб я відпустив вам? Вони сказали: Вараву.
\v 22 Сказав їм Пилат: А що маю зробити з Ісусом, що зветься Христос? Усі закричали: Хай буде розіп'ятий.
\v 23 Він же сказав: Який же злочин Він скоїв? А вони ще дужче кричали: Хай буде розіп'ятий.
\v 24 Побачивши, що нічого не вдіє, а заколот дедалі більшає, Пилат узяв воду, вмив руки перед народом і сказав: Невинний я в крові цього праведника, ви побачите.
\v 25 У відповідь увесь народ волав: Кров Його на нас і на наших дітях.
\v 26 Тоді відпустив їм Вараву, а Ісуса, бичувавши, видав на розп'яття.
\v 27 Тоді воїни правителя, взявши Ісуса до преторії1, зібрали на Нього всю когорту2.
\v 28 І, роздягнувши Його, накинули на Нього багряницю3
\v 29 і, сплівши вінець з тернини, поклали Йому на голову, а тростину дали в праву руку і, впавши на коліна перед Ним, глузували з Нього, кажучи: Радій, Царю Юдейський.
\v 30 І, наплювавши на Нього, взяли тростину та били Його по голові.
\v 31 Коли наглузувалися з Нього, стягли з Нього багряницю, надягли на Нього Його одяг і повели на розп'яття.
\v 32 Виходячи ж, зустріли киринейського чоловіка на ім'я Симон, і Його змусили нести Його хрест.
\v 33 Прийшовши на місце, яке зветься Ґолґота, що в перекладі означає Череп-місце,
\v 34 дали Йому випити вина, змішаного з жовчю; але Він, покуштувавши, не схотів пити.
\v 35 Ті ж, що розіп'яли Його, поділили Його одяг, кидаючи жереб;
\v 36 сидячи, стерегли Його там.
\v 37 Над Його головою прибили Його провину, написавши: Цей Ісус — Цар Юдейський.
\v 38 Тоді розіп'яли з Ним двох розбійників, одного праворуч, а другого ліворуч.
\v 39 Ті, що проходили повз Нього, ганили Його, похитаючи головами
\v 40 і кажучи: Ти, що руйнуєш храм і за три дні відбудовуєш, порятуй-но себе самого; якщо ти Божий Син, то зійди з хреста.
\v 41 Так само й архиєреї, глузуючи з книжниками та старшинами, говорили:
\v 42 Інших врятував, а себе самого не може врятувати; Він Цар Ізраїльський, хай тепер зійде з хреста, і повіримо в Нього.
\v 43 Він покладав надію на Бога, хай нині Його визволить, якщо хоче; бо сказав, що Він — Божий Син.
\v 44 Так само ж розбійники, розп'яті з Ним, насміхалися з Нього.
\v 45 Від шостої години темрява стала по всій землі до дев'ятої години.
\v 46 О дев'ятій годині Ісус скрикнув гучним голосом, кажучи. Елі, Елі, лема савахтані? Тобто: Боже мій, Боже мій, навіщо ти Мене покинув?
\v 47 Деякі з тих, що там стояли, почувши це, казали, що Він кличе Іллю.
\v 48 Один з них, побігши враз, узяв губку, наповнив її оцтом, настромив на тростину, дав Йому пити.
\v 49 Інші ж казали: Лиши, побачимо, чи прийде Ілля Його рятувати.
\v 50 Ісус же, знову голосно крикнувши, віддав духа.
\v 51 І ось завіса храму роздерлася надвоє — згори додолу, земля затряслася, скелі порозпадалися;
\v 52 гроби повідкривалися, багато тіл померлих святих воскресли
\v 53 і, вийшовши з гробів після Його воскресіння, ввійшли до святого міста і явилися багатьом.
\v 54 А сотник і ті, що з ним стерегли Ісуса, побачивши землетрус і те, що сталося, дуже злякалися, кажучи: Справді Він був Божим Сином.
\v 55 Були ж там багато жінок, що дивились здалека; вони йшли за Ісусом з Галилеї, прислуговуючи Йому.
\v 56 Між ними була Марія Магдалина, Марія — мати Якова та Йосипа, мати Заведеєвих синів.
\v 57 Коли настав вечір, прийшов заможний чоловік з Ариматеї, на ім'я Йосип, який і сам був учнем в Ісуса;
\v 58 він, приступивши до Пилата, попросив тіло Ісуса. Пилат наказав дати.
\v 59 Узявши тіло, Йосип обгорнув Його чистим полотном
\v 60 і поклав Його до своєї нової гробниці, що її висік у скелі, і, прикотивши до отвору гробниці великий камінь, відійшов.
\v 61 Була ж там Марія Магдалина і друга Марія, що сиділи напроти гробу.
\v 62 Наступного ранку, що після п'ятниці, зібралися архиєреї та фарисеї до Пилата
\v 63 й кажуть: Пане, ми пригадали, що той безумець сказав ще за життя: По трьох днях Я встану.
\v 64 Тож накажи стерегти гробницю до третього дня, щоб часом Його учні, прийшовши вночі, не вкрали Його та не сказали народові: Він воскрес із мертвих, бо буде ця остання омана гірша від першої.
\v 65 Пилат сказав їм: Маєте сторожу; ідіть і забезпечте, як знаєте.
\v 66 Вони пішли й забезпечили гробницю: запечатали камінь, поставили сторожу.
\c 28
\v 1 Після суботнього вечора, як розвиднялося першого дня після суботи, прийшла Марія Магдалина й інша Марія, щоб навідатися до гробу.
\v 2 І ось стався великий землетрус, бо Господній ангел, зійшовши з неба, приступив, відкотив камінь від отвору гробниці і сів на ньому.
\v 3 Був же Його вигляд, мов блискавка; а Його одяг білий, мов сніг.
\v 4 Зі страху перед ним затряслася сторожа і стала, наче мертва.
\v 5 Озвався ангел і сказав жінкам: Не бійтеся, бо знаю, що шукаєте Ісуса розіп'ятого;
\v 6 немає Його тут, бо Він воскрес, як сказав; ідіть подивіться на місце, де Він лежав.
\v 7 Швидше ідіть та скажіть Його учням, що Він устав із мертвих; Він чекатиме вас у Галилеї, там Його й побачите; ось я сказав вам.
\v 8 Вони квапливо відійшли від гробниці зі страхом та великою радістю; побігли, щоб сповістити Його учнів.
\v 9 [Коли ж ішли сповістити Його учнів,] і ось Ісус зустрів їх, кажучи: Радійте. Вони ж, приступивши, обхопили Його ноги і вклонилися Йому.
\v 10 Тоді каже їм Ісус: Не бійтеся, ідіть сповістіть моїх братів, щоб ішли до Галилеї, там Мене побачать.
\v 11 Коли вони йшли, дехто зі сторожі, прийшовши до міста, сповістив архиєреїв про все, що сталося.
\v 12 Зібравшись із старшинами та скликавши раду, дали доволі грошей воякам
\v 13 і звеліли: Кажіть, що Його учні, прийшовши вночі, викрали Його, коли ми спали. А як почує це правитель, ми вмовимо його, і він вас не турбуватиме.
\v 15 Вони, взявши гроші, зробили так, як їх навчили. І це слово розійшлося між юдеями — аж до сьогодні.
\v 16 А одинадцять учнів пішли до Галилеї на гору, куди призначив їм Ісус,
\v 17 і, побачивши Його, вклонилися, а деякі засумнівалися.
\v 18 Ісус, приступивши, сказав їм: Дана мені вся влада на небі й на землі.
\v 19 Отже, йдіть і вчіть усі народи, хрестячи їх в ім'я Батька, і Сина, і Святого Духа,
\v 20 наставляючи їх, зберігати все, що Я заповів вам; і ось Я з вами в усі дні до закінчення віку. [Амінь].
\id 
\c 1
\v 1 Початок Єванґелії Сина Божого Ісуса Христа.
\v 2 Як написано в пророка Ісаї: Ось я посилаю ангела мого перед обличчя Твоє, який приготує дорогу Твою [перед Тобою];
\v 3 голос того, що закликає в пустині: Приготуйте дорогу Господню, вирівняйте стежки Його.
\v 4 Так Іван Хреститель був у пустині і проповідував хрещення — для покаяння на відпущення гріхів.
\v 5 І приходили до нього з усієї Юдейської землі, і єрусалимці — та хрестилися всі ним у ріці Йордані, визнаючи свої гріхи.
\v 6 Був Іван одягнений в убрання з верблюжої шерсті, мав шкіряний пояс на стегнах своїх, а їв сарану та дикий мед.
\v 7 І проповідував, кажучи: Слідом за мною йде сильніший за мене, якому я не годен, нахилившись, розв'язати ремінця від сандалів.
\v 8 Я хрестив вас водою, а він хреститиме вас Духом Святим.
\v 9 Сталося, що тими днями прийшов Ісус із Назарета Галилейського та хрестився від Івана в Йордані.
\v 10 Виходячи з води, побачив, що розкрилося небо і Дух, що, як голуб, сходив на нього;
\v 11 і голос пролунав з неба: Ти мій улюблений Син, якого я вподобав.
\v 12 Відразу Дух виводить Його в пустиню.
\v 13 Був він у пустині сорок днів, спокушуваний сатаною, і перебував серед звірів і ангели служили Йому.
\v 14 Після того, як виданий був Іван, прийшов Ісус до Галилеї, проповідуючи Євангелію [Царства Божого],
\v 15 кажучи, що сповнився час, наблизилося Царство Боже: Покайтеся і віруйте в Євангелію.
\v 16 А коли проходив біля Галилейського моря, побачив Симона й Андрія, Симонового брата, що закидали невода в море, бо були рибалками.
\v 17 Сказав їм Ісус: Ходіть слідом за мною, я зроблю вас ловцями людей.
\v 18 Негайно, покинувши сіті, вони пішли за ним.
\v 19 Пройшовши трохи далі, побачив Якова Зеведеєвого та його брата Івана, що були в човні та лагодили ятір,
\v 20 і відразу покликав їх. Полишивши свого батька Зеведея в човні з наймитами, вони пішли за ним.
\v 21 Приходять до Капернаума, і зараз же в суботу, ввійшовши до синаґоґи, почав навчати.
\v 22 Дивувалися з науки Його, бо він навчав їх як такий, що має владу, а не як книжники.
\v 23 І якраз був у їхній синаґозі чоловік, одержимий нечистим духом, і він закричав,
\v 24 кажучи: Що тобі до нас, Ісусе Назарянине? Чи ти прийшов вигубити нас? Знаю, хто ти є — Святий Божий.
\v 25 І погрозив йому Ісус, кажучи: Замовкни і вийди з нього.
\v 26 Стряс його нечистий дух, закричав дужим голосом [і] вийшов з нього.
\v 27 Жахнулися всі так, що питали один одного, кажучи: Що це? Нове навчання із владою! Навіть нечистим духам наказує, і вони слухають Його.
\v 28 І враз пішла чутка про нього всюди, по всій Галилейській землі.
\v 29 Незабаром, залишивши синаґоґу, прийшов він із Яковом та Іваном до хати Симона й Андрія.
\v 30 А Симонова теща лежала в гарячці; тож Йому негайно сказали про неї.
\v 31 Він підійшов, і взявши за руку, підвів її; і залишила її гарячка; вона почала слугувати їм.
\v 32 А як звечоріло, коли вже зайшло сонце, поприносили до нього всіх недужих та біснуватих.
\v 33 Усе місто зібралося перед дверима.
\v 34 І він вилікував багатьох хворих на різні недуги, вигнав численних бісів, не давав бісам говорити, бо знали Його, [що він Христос].
\v 35 А вранці, ще затемна, вставши, вийшов та пішов у самотнє місце і там молився.
\v 36 І поспішили за ним Симон і ті, що з ним;
\v 37 знайшли Його та й кажуть Йому: Усі тебе шукають.
\v 38 А він відповів їм: Ходімо в інші місця, до сусідніх сіл [та міст], щоб і там проповідувати, бо на те я й прийшов.
\v 39 І він пішов, проповідуючи в їхніх синаґоґах по всій Галилеї та виганяючи бісів.
\v 40 Приходить до нього прокажений, благає Його і, впавши на коліна, каже Йому: Якщо хочеш, можеш очистити мене.
\v 41 Змилосердився він, простягнувши руку, доторкнувся до нього та й каже Йому: Хочу — стань чистим!
\v 42 І вмить зійшла з нього проказа і він очистився.
\v 43 І, погрозивши йому, зараз відіслав його,
\v 44 суворо наказавши: Гляди ж, нікому нічого не кажи, але піди та покажися священикові і занеси за своє очищення те, що велів Мойсей, — їм на свідчення.
\v 45 А той, вийшовши, почав багато оповідати й розголошувати про ту справу, тож більше не міг він відкрито увійти до міста, але перебував віддалік, у потаємних місцях, і приходили до нього звідусіль.
\c 2
\v 1 Коли через кілька днів прийшов знову до Капернаума, поширилася чутка, що він удома.
\v 2 І зібралося багато людей, так що не вміщалися навіть коло дверей, а він виголошував їм слово.
\v 3 І приходять до нього, несучи спаралізованого, якого несло четверо.
\v 4 Не маючи змоги наблизитися до нього через натовп, розкрили дах над місцем, де він був, і, зробивши діру, звісили ліжак, на якому лежав паралізований.
\v 5 Побачивши їхню віру, Ісус каже спаралізованому: Дитино, відпускаються твої гріхи!
\v 6 Були там деякі книжники, що сиділи й думали в серцях своїх:
\v 7 Чому він так каже? Зневажає Бога; хто ж може відпускати гріхи, крім самого Бога?
\v 8 І тут же Ісус, зрозумівши своїм духом, що вони так думають у собі, каже їм: Що це ви думаєте в серцях ваших?
\v 9 Що легше — сказати паралізований: Відпускаються тобі гріхи чи сказати: Встань, візьми свої носилки та йди собі?
\v 10 Але щоб ви знали, що Син Людський має владу відпускати гріхи на землі, каже паралізований:
\v 11 Кажу тобі, встань, візьми ліжко своє і йди до своєї оселі.
\v 12 І той тут же встав, узявши ліжко, вийшов перед усіма так, що всі дивувалися; і славили Бога, кажучи: Ніколи ще такого ми не бачили.
\v 13 Він вийшов знову до моря, і увесь нарід ішов до нього. І він навчав їх.
\v 14 А переходячи, побачив Левія Алфеєвого, що сидів на митниці, і каже йому: Іди за мною. Той устав і пішов за ним.
\v 15 Коли він сидів за столом у його оселі, багато митників та грішників сиділо за столом з Ісусом та з Його учнями, бо було їх чимало, і вони ходили за ним.
\v 16 І книжники фарисейські, побачивши, що він їсть з митниками та грішниками, казали Його учням: Чому він їсть з митарями та грішниками?
\v 17 Почувши це, Ісус каже їм: Не здорові, а хворі потребують лікаря; я прийшов кликати не праведників, а грішників.
\v 18 А учні Іванові та фарисеї постили. І приходять вони й кажуть Йому: Чому учні Іванові та учні фарисейські постять, а твої учні не постять?
\v 19 Ісус сказав їм: Чи можуть весільні гості постити, коли з ними молодий? Доки мають із собою молодого, не можуть постити.
\v 20 А прийдуть дні, коли заберуть від них молодого; отоді в ті дні й поститимуть.
\v 21 Ніхто не пришиває латки з небіленого полотна до старого одягу, бо інакше нове відірветься від старого, і дірка стане ще гірша.
\v 22 І ніхто не вливає нового вина в старі бурдюки, бо інакше вино порве бурдюки — і тоді й вино пропаде, й бурдюки; але нове вино вливають у нові бурдюки.
\v 23 Як переходив він у суботу через засіяні ниви, Його учні почали на ходу зривати колоски.
\v 24 А фарисеї казали Йому: Поглянь-но, що вони роблять у суботу те, чого не слід?
\v 25 А він каже їм: Чи ви ніколи не читали, що зробив Давид, маючи потребу, бо ж зголоднів сам і ті, що були з ним?
\v 26 Як увійшов до Божого дому — за архиєрея Авіятара — і з'їв хліби принесення, що їх не можна було їсти нікому, крім священиків, і дав тим, що були з ним?
\v 27 І сказав їм: Суботу встановлено для людини, а не людину для суботи,
\v 28 тому Син Людський є владикою і суботи.
\c 3
\v 1 І ввійшов знову до синаґоґи. І був там чоловік, що мав суху руку.
\v 2 І стежили за ним, чи оздоровить його в суботу, щоб Його звинуватити.
\v 3 І каже чоловікові, що мав суху руку: Стань посередині.
\v 4 А їм каже: В суботу годиться робити добро чи робити зло, душу врятувати чи згубити? Вони ж мовчали.
\v 5 І глянувши на них із гнівом, засмучений закам'янілістю їхнього серця, каже чоловікові: Простягни руку! Той простягнув і його рука одужала.
\v 6 І вийшли фарисеї і зараз же з іродіянами радили раду проти нього, як Його знищити.
\v 7 А Ісус відійшов зі своїми учнями до моря, і велика юрба пішла за Ним із Галилеї та з Юдеї,
\v 8 з Єрусалима та з Ідумеї, з Зайордання та з Тира й Сидона. Великий натовп, почувши, що робив він, прийшов до нього.
\v 9 І сказав своїм учням, щоб приготували човен, аби нарід не тиснув на нього;
\v 10 бо він воздоровив багатьох, тож ті, що мали недуги, кидалися на нього, щоб до нього доторкнутися.
\v 11 І нечисті духи, коли бачили Його, падали долілиць перед ним і кричали, кажучи: Ти Син Божий!
\v 12 Він суворо наказав їм, щоб не виявляли Його.
\v 13 І виходить на гору і кличе тих, кого сам хотів, і вони прийшли до нього.
\v 14 Він призначив дванадцятьох, яких назвав апостолами, щоб були при ньому, і щоб посилати їх проповідувати;
\v 15 щоб мали владу виганяти бісів. І призначив дванадцятьох;
\v 16 дав Симонові ймення Петро;
\v 17 і Якову Зеведеєвому та Іванові, братові Якова, дав імення Воанергес, тобто сини грому;
\v 18 і Андрія, і Пилипа, і Вартоломія, і Матвія, і Тому, і Якова Алфеєвого, і Тадея, і Симона Кананіта,
\v 19 і Юду Іскаріотського, що й видав Його.
\v 20 І приходить додому; і знову збирається юрба, тож не могли вони навіть хліба з'їсти.
\v 21 Коли його рідні почули, то вийшли, щоб узяти його, бо казали, що він не при собі.
\v 22 А книжники, що поприходили з Єрусалима, казали, що він має Вельзевула і що бісівським князем бісів виганяє.
\v 23 І, покликавши їх, Він промовляв їм у притчах: Як може сатана сатану виганяти?
\v 24 І коли царство проти себе поділиться, не може встояти те царство;
\v 25 і коли дім проти себе поділиться, не може встояти той дім.
\v 26 І коли сатана повстав проти себе самого й поділився, не може встояти, але то його кінець.
\v 27 Ніхто не може пограбувати добро дужого, вдершись до його дому, якщо спершу не зв'яже дужого, і лише тоді пограбує його дім.
\v 28 Щиру правду кажу вам, що всі гріхи й огуди відпустяться людським синам, хоч скільки б вони не богозневажали;
\v 29 а хто зневажатиме Святого Духа, той не матиме відпущення довіку, а підпаде під вічний осуд.
\v 30 Бо ж казали: Він має нечистого духа.
\v 31 І приходять Його мати та Його брати і, стоячи надворі, послали до нього, кличучи Його.
\v 32 І сидів натовп довкола нього. І кажуть Йому: Ось твоя мати, і твої брати, і твої сестри надворі шукають тебе.
\v 33 А він у відповідь їм каже: Хто моя мати та мої брати?
\v 34 І, поглянувши довкола себе на тих, що сиділи, каже: Ось моя мати та мої брати.
\v 35 Бо хто виконає Божу волю, той мені брат, і сестра, і мати.
\c 4
\v 1 І знову почав навчати біля моря. І зібралася до нього велика юрба, так, що він сам, увійшовши до човна, сидів на морі, а ввесь натовп був край моря, на землі.
\v 2 І навчав їх багато притчами і казав їм у Своєму навчанні:
\v 3 Слухайте. Ось вийшов сіяч сіяти.
\v 4 І коли сіяв, одне зерно впало на дорогу, і налетіли птахи та з'їли його.
\v 5 І друге впало на кам'янистий ґрунт, де земля була не глибокою, і зараз зійшло, бо не мало глибокої землі,
\v 6 а як сонце зійшло, прив'яло і, не маючи коріння, засохло.
\v 7 А інше впало між терен, і вигнався терен і заглушив його, і воно не дало плоду.
\v 8 Ще інше впало на добру землю і дало паросток, що зійшов та ріс; і приносило плід одне в тридцять, одне в шістдесят, і одне в сто разів.
\v 9 І сказав: Хто має вуха, щоб слухати, хай слухає!
\v 10 І як лишився на самоті, ті, що були з ним із дванадцятьма, запитали Його про ці притчі,
\v 11 і він відповів їм: Вам дано таємницю Божого Царства; а тим, що осторонь, усе роз'яснюється в притчах,
\v 12 щоб оком бачили — і не розуміли; вухом слухали — і не зрозуміли; щоб коли вони не навернулися, не простилися б гріхи їхні!
\v 13 І каже їм: Невже ви не зрозуміли цієї притчі? А як же зрозумієте всі притчі?
\v 14 Сіяч сіє слово.
\v 15 Ось ті, що на дорозі, де сіється слово; і коли почують, зараз же приходить сатана і забирає слово, посіяне в них.
\v 16 А це ті, що на каміннім грунті посіяні; коли почують слово, то зараз же з радістю приймають його;
\v 17 а не мають в собі кореня і нестійкі; щойно настане утиск або переслідування за слово, тут же спокушаються.
\v 18 А це ось ті, що сіяні в тернях: вони чують слово;
\v 19 а клопоти світу й омана багатства та інших бажань, входячи, глушать слово — і стає воно безплідним.
\v 20 А ось ті, що сіяні на добрій землі; чують слово, і приймають, і приносять плід: один у тридцять, і один у шістдесят, і один у сто разів.
\v 21 І казав їм: Чи приносять світильник, щоб поставити під посудину чи під ліжко? Чи щоб поставити у свічник?
\v 22 Бо нема нічого захованого, що б не виявилося, і нема таємного, яке не розкрилося б.
\v 23 Якщо хто має вуха, щоб слухати, хай слухає.
\v 24 І казав їм: Вважайте на те, що чуєте. Якою мірою міряєте, буде й вам відміряно, і додасться вам.
\v 25 Бо хто має, — дасться йому; а хто не має, то й те, що має, забереться в нього.
\v 26 І казав: Таким є Боже Царство: як той чоловік, що сіє насіння в землю;
\v 27 і чи спить, чи встає вночі та вдень, а насіння сходить і росте, а як, — не знає він.
\v 28 З себе самої земля родить: спершу стебло, потім колос, а тоді — повно пшениці в колосі.
\v 29 Коли ж доспіє плід, тут же посилає серпа, бо настали жнива.
\v 30 І казав: До чого уподібнимо Боже Царство? Або до якої притчі прирівняємо його?
\v 31 Воно — як зерно гірчиці; коли сіється в землю, є найменшим з усіх земних насінь, що на землі;
\v 32 а коли посіяне виростає, то стає більшим від усякого зілля і дає гілля таке велике, що в його затінку може загніздитися птаство небесне.
\v 33 І баготьма притчами говорив їм слово, як вони могли сприйняти;
\v 34 без притчі ж не говорив їм; а окремо пояснював усе своїм учням.
\v 35 І каже їм того дня, як настав вечір: Переправимося на той бік.
\v 36 Відпустивши натовп, взяли Його, коли був у човні. Там були й інші човни.
\v 37 І знялася велика буря, хвилі заливали човен, так що вже наповнювався човен.
\v 38 А він був сам на кермі, на подушці спав. І будять Його й кажуть Йому: Учителю, чи тобі байдуже, що гинемо?
\v 39 Вставши, приказав вітрові й сказав морю: Замовкни, вщухни. І улігся вітер, і настала велика тиша.
\v 40 Сказав їм: Чому ви такі лякливі? Невже не маєте віри?
\v 41 І злякалися великим страхом та й говорили один одному: Хто ж він такий, що і вітер і море Йому підкоряються?
\c 5
\v 1 І перепливли на другий бік моря до землі Гадаринів.
\v 2 Щойно вийшов він із човна, тут же перестрів Його чоловік з гробниць, що мав духа нечистого.
\v 3 Жив він у тих гробницях, і ніхто не міг його скувати й ланцюгами,
\v 4 бо коли часто в'язали його путами і кайданами, та він розривав кайдани і нищив пута, і ніхто не міг його приборкати;
\v 5 і завжди, ніч і день, був у гробницях і в горах, кричав і бився об каміння.
\v 6 Та, побачивши Ісуса здаля, побіг і вклонився Йому.
\v 7 І закричавши сильно, каже: Що тобі до мене, Ісусе Сину Бога Всевишнього? Заклинаю тебе Богом, не муч мене!
\v 8 Бо говорив йому: Нечистий душе, вийди з людини!
\v 9 І питав його: Яке твоє ім'я? Каже: Леґіон моє ім'я, бо нас багато.
\v 10 І дуже благав Його, щоб не виганяв їх звідси.
\v 11 Паслося там на горі велике стадо свиней.
\v 12 Просили Його, кажучи: Пошли нас у свиней, щоб у них увійшли ми.
\v 13 І дозволив їм. І повиходили нечисті духи, увійшли в свиней; кинулося стадо з кручі в море, — десь зо дві тисячі, — і втопилося в морі.
\v 14 А ті, що пасли, втекли й сповістили в місті і в селах; і вийшли побачити, що сталося.
\v 15 Приходять до Ісуса, бачать біснуватого — того, що мав леґіона, — який сидить зодягнений, при своїм розумі, — і злякалися.
\v 16 Розповіли ж їм очевидці, що сталося з біснуватим, і про свиней.
\v 17 І почали благати Його відійти від їхньої землі.
\v 18 Як увійшов він до човна, то просив Його біснуватий, щоб бути з ним.
\v 19 І не дозволив йому, але сказав йому: Іди до своєї оселі, до своїх, сповісти їм, що тобі Господь зробив, як змилосердився над тобою.
\v 20 І пішов він та й почав проповідувати у Десятимісті про те, що зробив йому Ісус; і всі дивувалися.
\v 21 Як переплив Ісус човном знову на другий бік, зібралася численна юрба довкола нього; і він був біля моря.
\v 22 Приходить один із старшин синаґоґи на ім'я Яір і, побачивши Його, падає до ніг,
\v 23 і дуже просить кажучи: Донька моя при смерті. Якби ж ти Прийшов й поклав на неї руки, щоб урятувалася й жила.
\v 24 І пішов з ним. За ним ішов великий натовп, тиснув Його.
\v 25 І жінка, що страждала від кровотечі дванадцять років
\v 26 та багато натерпілася від численних лікарів, — витратила все своє майно і жодного полегшення не мала, але стало їй ще гірше, -
\v 27 почувши про Ісуса, підійшла в натовпі ззаду й доторкнулася до Його одягу.
\v 28 Говорила, що якщо лиш доторкнуся до Його одягу, — видужаю.
\v 29 І тут же припинилася її кровотеча і відчула в тілі, що вилікувалася від хвороби.
\v 30 Тієї ж миті Ісус відчув у собі, що сила вийшла з нього; обернувшись до натовпу, казав: Хто доторкнувся до мого одягу?
\v 31 Говорили Йому Його учні: Ти ж бачиш, що натовп тіснить тебе, і питаєш: Хто доторкнувся до мене?
\v 32 І оглядався, щоб побачити ту, яка це зробила.
\v 33 Жінка ж, злякавшись і тремтячи, знаючи, що сталося з нею, прийшла і впала перед ним, сказала Йому всю правду.
\v 34 Він же сказав до неї: Дочко, віра твоя врятувала тебе, іди з миром і будь здоровою від своєї недуги.
\v 35 Коли він ще говорив, приходять від старшини синаґоґи та й кажуть, що донька твоя померла, навіщо ще турбувати Учителя?
\v 36 Ісус, почувши мовлене, каже старшому синаґоґи: Не бійся, тільки віруй.
\v 37 І не дозволив, щоб за ним хтось ішов, за винятком Петра, Якова й Івана — брата Якова.
\v 38 І приходять у дім старшого синаґоґи; бачить сум'яття і тих, що дуже плакали й голосили.
\v 39 Увійшовши, каже їм: Чому метушитеся і плачите? Дівчина не померла, а спить.
\v 40 І сміялися з нього. Він же, провівши всіх, бере батька й матір дівчини та тих, що були з ним, і входить туди, де лежало дівча.
\v 41 І, взявши дівчину за руку, каже їй: Таліта кум, — що в перекладі означає: Дівчино, кажу тобі, встань!
\v 42 І вмить підвелася дівчина й ходила, бо мала дванадцять років. І жахнулися одразу від великого дива.
\v 43 Та наказав їм дуже, щоб ніхто не довідався про це. І звелів дати їй їсти.
\c 6
\v 1 Вийшов звідти, приходить до свого рідного краю, а за ним ідуть Його учні.
\v 2 І як настала була субота, почав навчати в синаґозі; а численні слухали й дивувалися, кажучи: Звідки в нього це, і що за мудрість дана Йому, і що за чуда творяться Його руками?
\v 3 Хіба він не тесля, не син Марії та не брат Якова, Йосії, Юди і Симона? І чи не Його сестри посеред нас? І спокушалися через нього.
\v 4 А Ісус їм відповідав, що пророк не лишається без пошани, хіба лишень у своїм ріднім краї, серед своїх рідних і в своїм домі.
\v 5 І не міг там жодного чуда зробити, тільки оздоровив кількох недужих, поклавши на них руки.
\v 6 І дивувався їхньому невірству. І обходив села довколишні, навчаючи.
\v 7 Закликавши дванадцятьох, почав посилати їх по двох, даючи їм владу над нечистими духами.
\v 8 Сказав їм, щоб нічого не брали в дорогу — тільки один жезл: [ані палиці,] ані хліба, ані торби, ані мідяків у пояс,
\v 9 але щоб взули сандалі і не зодягалися в дві одежі.
\v 10 Говорив їм: Куди лишень ввійдете до хати, там будьте, доки не вийдете звідти.
\v 11 І коли б в якомусь місці не прийняли вас і не послухали вас, то, виходячи звідти, обтрусіть порох з ніг — як свідчення проти них. [Щиру правду кажу вам — легше буде Содомові й Гоморрі в день судний, ніж містові тому].
\v 12 Вийшовши, проповідували, щоб покаялися,
\v 13 виганяли численних бісів, а багатьох недужих помазували оливою — і зцілювали.
\v 14 Почув був цар Ірод, бо відоме стало Його ім'я; говорив, що це Іван Хреститель з мертвих устав, тому й такі сили нуртують у ньому.
\v 15 Інші ж казали, що це Ілля. Ще інші вважали, що то пророк або один із пророків.
\v 16 Почувши, Ірод сказав: Той Іван, якому я відтяв голову, це він воскрес.
\v 17 Бо Ірод, пославши, схопив був Івана, посадив його у в'язницю — через Іродіяду, дружину свого брата Пилипа, бо з нею одружився.
\v 18 Бо Іван сказав Іродові: не годиться тобі мати за жінку дружину свого брата.
\v 19 Іродіяда гнівалася на нього, захотіла його вбити, та не могла.
\v 20 Бо Ірод боявся Івана, знаючи його як чоловіка праведного й святого, охороняв його; слухаючи, дуже непокоївся, але слухав з насолодою.
\v 21 Як настав догідний день, коли Ірод з нагоди дня свого народження влаштував вечерю для своїх вельмож, тисячних, галилейських старшин,
\v 22 ввійшла донька Іродіяди і танцювала; догодила Іродові й тим, що сиділи з ним при столі. Сказав цар дівчині: Проси в мене, чого тільки хочеш, і дам тобі.
\v 23 І заприсягався їй: Чого тільки попросиш у мене, дам тобі, хоч би й півцарства мого.
\v 24 Вийшла та спитала в матері: Чого попросити? Вона сказала: Голови Івана Хрестителя.
\v 25 І тут же притьмом підійшла до царя, попросила, кажучи: Хочу, щоб негайно дав мені ти на полумиску голову Івана Хрестителя.
\v 26 Засмутився цар, але через клятву і тих, що сиділи при столі, не захотів їй відмовити.
\v 27 Тут же цар послав ката, наказав принести його голову. Той пішов, відрубав його голову у в'язниці
\v 28 і приніс його голову на полумиску, дав дівчині, а дівчина піднесла її своїй матері.
\v 29 І коли його учні почули, то прийшли, взяли тіло і поклали його до гробниці.
\v 30 Посходилися апостоли до Ісуса і сповістили Йому про все — скільки зробили і що навчили.
\v 31 І каже їм: Підіть самі подалі від люду, на самоту та відпочиньте трохи. Бо таки багато було тих, що приходили й відходили, навіть не було коли підкріпитися.
\v 32 І віддалилися човном на самоту у відлюдне місце.
\v 33 Та побачили їх, як пливли, пізнав їх багато хто. Пішки збіглися туди з усіх міст, випередили їх.
\v 34 Вийшовши, побачив Ісус численний натовп, змилосердився над ними; були так, як ті вівці, що не мають пастуха, і почав їх багато навчати.
\v 35 Минуло багато часу і учні, приступивши до нього, говорили, що місце відлюднє, а час уже пізній,
\v 36 тож відпусти їх, щоб пішли до навколишніх сіл і слобід та купили собі чогось їсти.
\v 37 Він же, відповівши, сказав їм: Дайте ви їм їсти. І відповідають Йому: Чи, піти, маємо купити за двісті динаріїв хліби і дати їм їсти?
\v 38 Він же каже їм: Скільки хлібів маєте? Ідіть подивіться. І дізнавшись, кажуть: П'ять і дві рибини.
\v 39 І звелів їм посадити всіх гуртами на зеленій траві.
\v 40 Посідали група за групою по сто та по п'ятдесят.
\v 41 Узявши п'ять хлібів та дві рибини, поглянувши на небо, поблагословив і розломив хліби і давав учням своїм, щоб клали перед ними, а обидві рибини всім розділив.
\v 42 Усі їли й наситилися,
\v 43 а зібрали з того, що лишилося, та з риб — дванадцять повних кошиків.
\v 44 А тих, що споживали хліб, було із п'ять тисяч душ.
\v 45 І тут же змусив своїх учнів сісти в човен і плисти на той бік до Витсаїди раніше за нього, а він тим часом відпустить натовп.
\v 46 Відпустивши, пішов на гору помолитися.
\v 47 Як настав вечір, човен був серед моря, а він сам — один на суходолі.
\v 48 Побачивши, що втомилися від веслування, — бо вітер дув проти них, — біля четвертої сторожі ночі підійшов до них, йдучи морем, і хотів їх поминути.
\v 49 Вони ж, побачивши, що він іде морем, подумали, що це привид, і закричали;
\v 50 бо всі Його побачили й стривожились. І тут же заговорив до них, і каже ім: Сміливіше, це я, не бійтеся.
\v 51 Увійшов до них у човен — і вітер ущух.
\v 52 А вони подумки все ще жахалися, бо не зрозуміли чуда з хлібами, оскільки серце їх було закам'янілим.
\v 53 Перепливши, прибули до Генезаретської землі, й причалили.
\v 54 Як вийшли з човна, [люди] відразу впізнавши Його;
\v 55 оббігли всю ту околицю і почали на ношах приносити хворих — скрізь, де б він не з'явився.
\v 56 І куди б не входив, — до сіл, міст, поселень, — скрізь клали на перехрестях доріг недужих і благали Його, щоб хоч до краю Його одягу доторкнутися; ті, що доторкалися до нього, видужували.
\c 7
\v 1 Зібралися до нього фарисеї та деякі з книжників, що прийшли з Єрусалима.
\v 2 Помітили, що деякі з Його учнів їли хліб нечистими, тобто немитими, руками.
\v 3 Бо фарисеї і всі юдеї не їдять, якщо добре не вимиють рук, як то заповідали їхні предки;
\v 4 повернувшись із торгу, поки не обмиються, не їдять. Є й багато чого іншого, що вони прийняли: миття чашок, глечиків, мідного посуду, ліжок.
\v 5 Питають Його фарисеї і книжники: Чому твої учні не тримаються традицій предків і немитими руками їдять хліб?
\v 6 Він сказав їм: Добре Ісая пророкував про вас, лицемірів, як написано: Цей нарід устами мене шанує, а серце його далеке від мене; даремно ж
\v 7 шанують мене, навчаючи наук людських заповідей.
\v 8 Залишивши Божу заповідь, ви тримаєтесь людських передань: [миєте глечики й чашки й робите багато такого іншого.]
\v 9 Говорив їм: Хитро-мудро відкидаєте ви Божу заповідь, аби лишень зберегти передання ваші.
\v 10 Мойсей сказав: Шануй свого батька і свою матір; іще: Хто проклинає батька або матір, хай помре смертю.
\v 11 Ви ж кажете: Якщо хто скаже батькові або матері: це корван, тобто дар, те, що ви мали б одержати від мене;
\v 12 то вже після цього дозволяється нічого не робити для батька чи для матері,
\v 13 переступаєте Боже слово — отим вашим переданням, яке ви ж і встановили. І робите багато інших подібних речей.
\v 14 Знову покликав людей та казав їм: Послухайте мене всі і зрозумійте.
\v 15 Нічого немає поза людиною, що входило б у неї і робило б її нечистою; але те, що виходить з неї, — оте людину й опоганює.
\v 16 [Якщо хто має вуха, хай слухає.]
\v 17 І коли від люду ввійшов він до оселі, то учні запитали Його про притчу.
\v 18 Каже їм: Невже й ви такі некмітливі? Чи не розумієте, що все, що ззовні входить у людину, не може зробити її нечистою,
\v 19 бо воно не йде до серця, а в живіт, потім виходить, очищуючи всяку їжу?
\v 20 Казав ще: Що виходить від людини, те її робить нечистою.
\v 21 З середини, з людського серця виходять злі думки, перелюби, розпуста, вбивства,
\v 22 крадіжки, захланність, лукавства, омана, безсоромність, заздрість, огуда, гордощі, безглуздя.
\v 23 Усе це зло з середини виходить і людину опоганює.
\v 24 Підвівшись, пішов звідти в землі Тирські [і Сидонські]. Увійшов до хати; не хотів, щоб хтось довідався, але не зміг утаїтися.
\v 25 Щойно почула про нього жінка, дочка якої мала нечистого духа, прийшла й припала до Його ніг;
\v 26 жінка була поганської віри, родом сирофінікійка; благала Його, щоб вигнав біса з її дочки.
\v 27 Сказав їй: Нехай спочатку наситяться діти, бо негаразд відібрати хліб у дітей і кинути щенятам.
\v 28 А вона у відповідь каже Йому: Господи, але ж і щенята під столом їдять кришки від дітей.
\v 29 Сказав їй: За це слово іди, біс уже вийшов з твоєї дочки.
\v 30 Коли вона прийшла додому, то побачила, що біс вийшов з дочки і та лежала на ліжку.
\v 31 Залишивши околиці Тира й Сидона, знову прийшов до Галилейського моря в околиці Десятимістя.
\v 32 Приводять до нього глухого й німого, просять Його, щоб поклав на нього руку.
\v 33 Відвівши його набік від юрби, поклав свої пальці в вуха його і, плюнувши, доторкнувся до його язика;
\v 34 поглянувши на небо, зідхнув та й каже йому: Еффата, тобто: Відкрийся.
\v 35 Вмить відкрилися його вуха, і спав параліч з його язика — і заговорив правильно.
\v 36 Наказав, щоб нікому про це не говорили. Та чим більше забороняв, тим більше вони розголошували.
\v 37 І надзвичайно дивувалися, кажучи: Усе добре робить — глухим дає слух, німим — мову.
\c 8
\v 1 У ті дні, як було дуже багато людей і не мали чого їсти, покликав учнів і каже їм:
\v 2 Жаль мені їх, бо вже три дні перебувають зі мною, а не мають чого їсти;
\v 3 коли відпущу їх голодними додому, пристануть у дорозі, бо деякі з них прийшли здалека.
\v 4 І відповіли Йому Його учні: звідкіля в цій глушині хтось зможе їх хлібом наситити?
\v 5 Запитав їх: Скільки маєте хлібів? Вони ж сказали: Сім.
\v 6 Велить юрбі розсістися на землі, і, взявши сім хлібів, віддав хвалу, переломив і дав своїм учням, щоб передавали. І роздали людям.
\v 7 Мали також трохи риби; Він її поблагословив і сказав теж роздати.
\v 8 Їли — наситилися, і залишилося сім кошів недоїденого.
\v 9 А було людей щось із чотири тисячі. І відпустив їх.
\v 10 Відразу ввійшовши до човна з учнями, прибув до Далманутської землі.
\v 11 Вийшли фарисеї і почали сперечатися з ним, вимагати знака з неба, щоб випробувати Його.
\v 12 Зідхнувши своїм духом, каже: Чому оцей рід знаку шукає? Щиру правду кажу вам, що не буде дано цьому родові знаку.
\v 13 Залишивши їх, сів знову [до човна] і відбув на другий бік.
\v 14 І забули вони взяти хліби і, крім однієї хлібини, не мали нічого з собою в човні.
\v 15 Остерігав їх, кажучи: Глядіть, стережіться закваски фарисейської та закваски Іродової.
\v 16 А ті все говорили між собою, що хліба не мають.
\v 17 Знаючи це, каже їм: Чому думаєте, що хліба не маєте? Чи й досі не знаєте, чи ще не розумієте? І ваше серце скам'яніло?
\v 18 Маючи очі, не бачите, маючи вуха, не чуєте? Чи не пам'ятаєте,
\v 19 як я п'ять хлібів переломив на п'ять тисяч, то скільки повних кошів недоїденого зібрали? Кажуть Йому: Дванадцять.
\v 20 А як сім на чотири тисячі, то скільки повних кошиків шматків зібрали? Кажуть: Сім.
\v 21 Тоді він каже їм: То й ще не розумієте?
\v 22 Приходять до Витсаїди. І приводять до нього сліпого, благають, щоб доторкнувся до нього.
\v 23 Взявши сліпого за руку, вивів його за село; послинивши йому очі, поклав руки на нього, запитав: Щось бачиш?
\v 24 І поглянувши, каже: Бачу, люди мов дерева, і бачу що ходять.
\v 25 Потім знову поклав руки на його очі — і тоді прозрів, одужав, побачив усе ясно.
\v 26 Відіслав його додому, кажучи: До села не входь, [не розповідай нікому в селі].
\v 27 Пішов Ісус з учнями до сіл Кесарії Пилипової; дорогою розпитував своїх учнів, кажучи їм: За кого мене люди вважають?
\v 28 Вони відповіли, кажучи, що одні за Івана Хрестителя, інші — за Іллю, ще інші — за одного з пророків.
\v 29 І ще спитав їх: А ви ж за кого мене маєте? Обізвався Петро та й каже Йому: Ти є Христос.
\v 30 Тоді суворо наказав їм, щоб нікому не розповідали про нього.
\v 31 Почав їх навчати, що Людському Синові треба буде багато постраждати, відцураються від нього старшини, архиєреї, книжники; уб'ють Його, але по трьох днях воскресне.
\v 32 Слово говорив відверто. Петро відкликав Його у бік, почав дорікати Йому.
\v 33 Обернувшись, поглянувши на учнів, докорив Петра словами: Іди геть від мене, сатана, бо не думаєш про те, що Боже, а про те, що людське.
\v 34 Покликавши людей і своїх учнів, сказав їм: Хто хоче за мною іти, хай зречеться себе самого, візьме свій хрест та йде за мною.
\v 35 Бо коли хто хоче душу свою врятувати, той погубить її; а хто погубить свою душу задля мене і Євангелії, той врятує її.
\v 36 Бо яка користь людині, якщо придбає весь світ, але занапастить душу?
\v 37 Або що дасть людина замість своєї душі?
\v 38 Бо якщо хто буде соромитися мене й моїх слів перед цим перелюбним і грішним родом, тоді й Людський Син засоромиться його, коли прийде в славі свого Отця зі святими ангелами.
\c 9
\v 1 І промовив до них: Щиру правду кажу вам — деякі з тих, що стоять тут, не зазнають смерті, доки не побачать Божого Царства що прийшло в могутності.
\v 2 А після шести днів бере Ісус Петра, Якова та Івана, виводить лише їх на високу гору, на самоту. І — переобразився перед ними;
\v 3 одяг Його став блискучим, таким білим, що жоден білильник на землі не зміг би так вибілити.
\v 4 І з'явився їм Ілля з Мойсеєм, які розмовляли з Ісусом.
\v 5 Озвався Петро і сказав Ісусові: Учителю, добре нам тут бути! Зробімо три шатра — тобі, Мойсеєві та Іллі, кожному по одному.
\v 6 Не знав, що говорив — так були перелякані.
\v 7 З'явилася хмара, затінила їх — і залунав голос із хмари: Це мій улюблений Син, Його слухайте!.
\v 8 І тут же поглянувши, не побачили вже нікого з собою, крім одного Ісуса.
\v 9 Щойно зійшли вони з гори, наказав їм, щоб нікому не розповідали про те, що вони бачили, доки Син Людський не воскресне з мертвих.
\v 10 Закарбували вони те слово, та все допитувалися: що то значить — з мертвих воскреснути?
\v 11 Зверталися до нього, мовлячи: Чому книжники кажуть, що спочатку треба прийти Іллі?
\v 12 Він пояснив їм: Ілля, коли він прийде раніше, усе виправить. Але ж написано про Людського Сина, що він має багато чого витерпіти, бути зневаженим!
\v 13 Але скажу вам, що Ілля таки прийшов, але зробили йому все, що хотіли, як ото написано про нього.
\v 14 Прийшов до учнів, побачив безліч людей довкола них та книжників, які сперечалися з ними.
\v 15 Негайно ця людність, побачивши Його, здивувалася і, підбігши, вітала Його.
\v 16 Запитав їх: Про що сперечаєтеся між собою?
\v 17 Відповів Йому один із натовпу: Учителю, привів я до тебе мого сина, що має німого духа.
\v 18 Як тільки де схопить його, то кидає ним, а він піну пускає, скрегоче зубами, ципеніє. Казав я твоїх учнів, щоб вигнали його, але не змогли.
\v 19 Відповівши, каже їм: О роде без віри, доки буду між вами? Доки терпітиму вас? Приведіть його до мене.
\v 20 І привели його до нього. Побачивши його, тут же дух стрепенув його;, упав на землю, качався, випускаючи піну.
\v 21 Запитав його батька: Скільки часу, відколи це сталося з ним? Той відповів: З дитинства;
\v 22 часто кидає його у вогонь і воду, щоб знищити; якщо щось можеш, допоможи нам, змилосердься над нами.
\v 23 Ісус же сказав йому: Щодо "якщо щось можеш", то — все можливе віруючому.
\v 24 Тут батько хлопця, скрикнувши, зі сльозами промовив: Вірую, поможи моєму недовірству.
\v 25 Зауваживши, що збігається натовп, пригрозив нечистому духові, кажучи йому: Душе німий і глухий, я тобі наказую, вийди з нього і більше не входь до нього!
\v 26 Закричавши і дуже напружившись, вийшов; а хлопець став як мертвий; деякі казали, що він помер.
\v 27 Ісус же взяв його за руку, підвів його, а той встав.
\v 28 Коли прийшов до оселі, учні стали питати Його на самоті: Чому ми не змогли його вигнати?
\v 29 Сказав їм: Це поріддя нічим не можна вигнати, як тільки молитвою [і постом].
\v 30 Вийшовши звідти, пішли через Галилею. Не бажав, щоб хтось дізнався;
\v 31 навчав своїх учнів, говорив їм, що Людський Син буде виданий у руки людей, і вб'ють Його, і убитий після трьох днів воскресне.
\v 32 Вони не розуміли суті, але боялися Його запитувати.
\v 33 Прибули до Капернаума. І коли був у господі, запитував їх: Що це дорогою ви сперечалися?
\v 34 Вони ж мовчали. Бо сперечалися один з одним дорогою, хто з них є більшим.
\v 35 Сівши, покликав дванадцятьох і каже їм: Якщо хто хоче бути першим, — хай буде між усіма найменший і всім слугою.
\v 36 Узяв дитину, поставив її посеред них, обняв і сказав їм:
\v 37 Якщо хто отаку одну дитину прийме в моє ім'я, той мене приймає, а хто мене приймає, той не мене приймає, але того, хто мене післав.
\v 38 Відповів йому Іван: Учителю, ми бачили одного, [який не ходить з нами,] що він твоїм ім'ям виганяв бісів; заборонили ми йому, бо не ходить з нами.
\v 39 Ісус же сказав: Не бороніть йому. Бо немає нікого, хто зробить чудо в моє ім'я, а зможе мене одразу лихословити;
\v 40 бо хто не проти нас, той з нами.
\v 41 Бо якщо хто напоїть вас чашкою води в [моє] ім'я, — бо ж ви є Христові, — то щиру правду кажу вам, що не втратить він своєї нагороди.
\v 42 І якщо хто спокусить одного з цих малих, які вірять в мене, то краще йому буде, якщо прив'яжуть жорновий камінь на його шию і вкинуть в море.
\v 43 І якщо тебе спокушає твоя рука, відрубай її; краще тобі калікою увійти до життя, ніж, маючи обидві руки, потрапити до геєнни, в непогасний вогонь,
\v 44[де черв'як не гине і вогонь не гасне].
\v 45 І якщо твоя нога спокушає тебе, відрубай її; краще тобі ввійти до життя кривим, ніж з обома ногами бути вкиненим до геєни
\v 46 [у вогонь непогасний, де черв'як не гине і вогонь не гасне].
\v 47 І якщо твоє око спокушає тебе, кинь його; краще тобі з одним оком ввійти до Божого Царства, ніж, маючи двоє очей, бути вкиненим у геєну,
\v 48 де їх черв'як не гине і вогонь не гасне.
\v 49 Бо кожний огнем осолиться [і всяка жертва сіллю посолиться].
\v 50 Сіль — добра річ; якщо ж сіль стане не солона, то чим посолити? Майте сіль у собі і будьте у мирі між собою.
\c 10
\v 1 І, вставши, звідти приходить до країв Юдеї, що на другім боці Йордану. Сходяться знову до нього юрби і, за звичаєм, знову їх навчає.
\v 2 І приступили фарисеї і, випробовуючи Його, запитували Його, чи можна чоловікові відпустити жінку.
\v 3 А він у відповідь сказав їм: Що вам заповів Мойсей?
\v 4 Вони сказали: Мойсей заповів написати лист розлучення і відпустити.
\v 5 Ісус сказав їм: Він вам написав цю заповідь з огляду на ваше жорстокосердя.
\v 6 Від самого початку сотворення [Бог] створив їх як чоловіка й жінку.
\v 7 Ось чому залишить чоловік свого батька й матір і з'єднається до своєї дружини,
\v 8 і будуть двоє як одне тіло: їх уже не двоє, а одне тіло.
\v 9 Отже, те, що Бог з'єднав, хай людина не роз'єднує.
\v 10 Удома учні знову розпитували Його про це.
\v 11 Каже їм: Якщо хто відпустить свою дружину й одружиться з іншою, той робить перелюб проти неї;
\v 12 і якщо вона, відпустивши свого чоловіка, вийде заміж за іншого, то й вона чинить перелюб.
\v 13 Приносили до нього дітей, щоб доторкнувся до них. Учні боронили їм.
\v 14 Побачивши, Ісус обурився і сказав їм: Дозволяйте дітям приходити до мене, не бороніть їм, бо Царство Боже є для таких.
\v 15 Щиру правду кажу вам, якщо хто не прийме Божого Царства як дитина, той не увійде до нього.
\v 16 Обнявши їх, покладав на них руки, благословляв.
\v 17 Як виходив у дорогу, один підбіг, впав на коліна й запитав Його: Учителю добрий, що маю робити, щоб успадкувати вічне життя?
\v 18 Ісус сказав йому: Чому називаєш мене добрим? Ніхто не є добрим, один лише Бог.
\v 19 Знаєш заповіді: не вбивай, не чини перелюбу, не крадь, не свідчи неправдиво, не кривдь, шануй свого батька та матір.
\v 20 Той сказав Йому: Учителю, все це додержав з малих літ.
\v 21 Поглянувши на нього з любов'ю, Ісус сказав йому: Одного тобі бракує: піди та все, що маєш, продай і роздай бідним — матимеш скарб на небі; і приходь, [бери свій хрест] і йди за мною.
\v 22 Він же, засмутившись від сказаного, відійшов пригнічений; бо мав багато добра.
\v 23 Поглянувши навколо, Ісус каже своїм учням: Як нелегко тим, що мають багатство, увійти в Боже Царство!
\v 24 Учні жахнулися від тих слів. А Ісус знову у відповідь каже їм: Діти, як нелегко [тим, що надіються на багатство] увійти до Божого Царства!
\v 25 Легше верблюдові пройти крізь вушко в голці, ніж багатому увійти до Божого Царства!
\v 26 Вони дуже здивувалися, перемовляючись: То хто ж може спастися?
\v 27 Поглянув на них Ісус та й каже: У людей це неможливо, але не в Бога, бо для Бога є все можливе.
\v 28 Тут Петро став казати Йому: Ось ми залишили все й пішли за тобою.
\v 29 Ісус сказав: Щиру правду кажу вам: немає жодного, хто б полишив дім, братів, сестер, матір, батька, [дружину], дітей, чи угіддя — задля мене і задля Єванґелії -
\v 30 і при цьому не одержав би в сто разів більше вже тепер, у цей час, в умовах переслідувань, — будинків, братів, сестер, матерів, дітей, угідь, — а в майбутньому віці — вічне життя!
\v 31 Багато хто з перших стане останнім, а останній — першим.
\v 32 Вони були в дорозі, прямуючи до Єрусалима. Попереду йшов Ісус. І злякалися, ідучи слідом, і жахалися. Покликавши знову дванадцятьох, почав їм говорити про те, що має з ним статися;
\v 33 ось, мовляв, ідемо до Єрусалима, а Людський Син буде виданий архиєреям і книжникам, засудять Його на смерть, видадуть поганам;
\v 34 насміхатимуться з нього, і обплюють Його, і бичуватимуть Його, і вб'ють, а після трьох днів воскресне.
\v 35 Підходять до нього Яків та Іван — Заведеєві сини. Кажуть Йому: Учителю, хочемо, щоб ти нам зробив те, про що проситимемо тебе.
\v 36 Він сказав їм: А що хочете, щоб я зробив вам?
\v 37 Вони сказали Йому: Зроби нам так, щоб один праворуч тебе, а один ліворуч сиділи ми у твоїй славі.
\v 38 Ісус же сказав їм: Не знаєте, чого просите. Чи можете пити ту чашу, яку я п'ю, і хреститися хрещенням, яким я хрещуся?
\v 39 Вони сказали Йому: Можемо. Ісус же сказав їм: Чашу, яку я п'ю, вип'єте, і хрещенням, яким я хрещуся, будете охрещені.
\v 40 Але щоб сісти праворуч мене, чи ліворуч, не мені вам це дати, а тим, кому це приготовлено.
\v 41 Почувши це, десятеро почали нарікати на Якова та Івана.
\v 42 Ісус же, покликавши їх, каже їм: Знаєте, що ті, кого вважають володарями народів, панують над ними, а їхні вельможі утискають їх.
\v 43 Не так буде у вас. Але якщо хто хоче бути великим, хай буде вам слугою.
\v 44 Якщо хто з вас хоче бути першим, хай буде для всіх рабом.
\v 45 Бо й Людський Син не прийшов, щоб послужили Йому, але щоб самому послужити, віддати свою душу як викуп за багатьох.
\v 46 Приходять до Єрихона. А як з Єрихона виходив з своїми учнями і великою юрбою, то син Тимея — Вартимей — сліпий жебрак, сидів край дороги.
\v 47 Почувши, що це Ісус Назарянин, став волати й кликати: Сину Давидів, Ісусе, помилуй мене.
\v 48 Довкола всі обурювалися на нього, щоб замовк. А він ще більше кричав: Сину Давидів, помилуй мене!
\v 49 Зупинившись, Ісус сказав: Покличте його. Кличуть сліпця, кажуть йому: Сміливіше, встань, кличе тебе.
\v 50 Той скинув свого плаща, скочив, прийшов до Ісуса.
\v 51 Сказав у відповідь йому Ісус: Що хочеш, щоб Я тобі зробив? А сліпий сказав Йому: Учителю, аби я прозрів.
\v 52 І Ісус сказав йому: Іди, віра твоя спасла тебе. І миттю прозрів — та й пішов дорогою за Ісусом.
\c 11
\v 1 Коли вони наблизилися до Єрусалима, до Витфагії та Витанії, до гори Оливної, посилає двох своїх учнів
\v 2 і каже їм: Ідіть до села, що перед вами, і як тільки ввійдете до нього, знайдете осля прив'язане, на яке ще ніхто з людей не сідав, відв'яжіть його і приведіть.
\v 3 І коли хто скаже вам, що ви це робите, то скажіть, що Господь потребує його і негайно знову відішле його назад.
\v 4 Пішли, знайшли осля прив'язане до воріт з-зовні, на узбіччі, відв'язали його.
\v 5 Дехто з тих, що там стояли, казали їм: Що це ви робите, навіщо одв'язуєте осля?
\v 6 Вони сказали їм так, як велів Ісус, тоді й відпустили їх.
\v 7 Приводять осля до Ісуса, кладуть на нього свої плащі — і він сів на нього.
\v 8 Багато хто стелив своє вбрання на дорозі; деякі різали гілля на полях [і стелили на дорозі].
\v 9 І ті, що прямували попереду, і що йшли за ним, вигукували: Осанна, благословенний, хто йде в ім'я Господнє!
\v 10 Благословенне прийдешнє царство отця нашого, Давида! Осанна на висотах!
\v 11 Увійшов до Єрусалима — до храму. Оглянув усе; як уже була пізня година, пішов до Витанії з дванадцятьма.
\v 12 Другого дня, як вийшли вони з Витанії, зголоднів.
\v 13 Побачивши здаля смоковницю, вкриту листям, підійшов, чи може не знайде чогось на ній. Але наблизившись до неї, нічого не знайшов, окрім листя, бо не була ще пора на плоди смоківниці.
\v 14 Озвався та промовив до смоковниці: Хай з тебе ніколи більше ніхто плоду не з'їсть! І чули те Його учні.
\v 15 Прийшли до Єрусалима. Увійшовши до храму, почав виганяти тих, що продавали й купували в храмі; перекинув столи міняйлів, ослони тих, що продавали голубів,
\v 16 і не допускав, щоб носили начиння через храм.
\v 17 Навчав їх і говорив їм: Хіба не написано, що дім мій буде молитовним храмом для всіх народів? Ви ж його зробили печерою розбійників!
\v 18 Почули про це книжники та архиєреї — шукали нагоди, як би то Його погубити, але боялися, бо цілі юрби захоплювалися Його вченням.
\v 19 Вечорами виходив за межі міста.
\v 20 Проходячи вранці, побачили смоковницю, що вся аж від кореня всохла.
\v 21 Згадавши, Петро каже Йому: Вчителю, ось смоковниця, яку ти прокляв, — вона всохла.
\v 22 У відповідь Ісус їм промовив: Майте Божу віру.
\v 23 Щиру правду кажу вам, що коли хто скаже цій горі: Зрушся, кинься в море, — і не сумніватиметься в серці своїм, але матиме віру, що станеться згідно зі сказаним, — то так і буде Йому.
\v 24 Ось чому кажу вам, що все, про що молитеся і просите, — вірте, що одержите, — і сповниться.
\v 25 Коли стоїте на молитві, прощайте, коли що маєте проти іншого, щоб і ваш Батько Небесний відпустив вам ваші гріхи.
\v 26 [Коли ж не простите, то й ваш Батько Небесний, не простить вам ваших гріхів].
\v 27 І знову приходять до Єрусалима. Коли ходив він у храмі, підступили до нього архиєреї, книжники і старшини,
\v 28 і кажуть Йому: Якою владою все це робиш? Хто дав тобі владу робити оце?
\v 29 Ісус сказав їм: Запитаю вас [і я] дещо; як відповісте, то і я скажу вам, якою владою це роблю.
\v 30 Хрещення Івана було з неба чи від людей? Дайте мені відповідь.
\v 31 Ті міркували так, кажучи: Якщо скажемо, що з неба, то запитає, чому ж ви Йому не повірили.
\v 32 А якщо скажемо, що від людей — вони боялися народу, бо всі ж вважали Івана за справжнього пророка.
\v 33 Тому, відповівши, сказали Ісусові: Не знаємо. Ісус їм каже: То і я не скажу вам, якою владою це роблю.
\c 12
\v 1 I почав до них промовляти притчами. Чоловік насадив виноградник, обгородив плотом, зладнав чавило, збудував башту і, передавши все винар'ям, відїхав.
\v 2 У певний час послав раба до винарів узяти у винарів частину від плодів виноградних;
\v 3 Ті, схопивши його, побили, послали ні з чим.
\v 4 І знову послав до них іншого раба — і цьому розбили голову, насміялися.
\v 5 Послав ще одного — і того вбили; отак і інших — одних били, других убивали.
\v 6 Мав він одного улюбленого сина. Нарешті, послав його до них, уважаючи, що: Мого сина пошанують.
\v 7 Ті ж винарі вирахували, що він є спадкоємцем, треба його вбити — і тоді спадщина буде їхньою.
\v 8 Схопили його, вбили, викинули його з виноградника.
\v 9 Отже, що зробить господар виноградника? Прийде і вигубить винарів, а виноградник віддасть іншим.
\v 10 Чи не читали ви цього Писання: Камінь, що його знехтували будівничі, саме він став наріжним каменем!
\v 11 Від Господа це сталося, і є дивовижним в наших очах!
\v 12 Шукали нагоди Його схопити, але побоялися юрби. Зрозуміли, що притча ця — про них.
\v 13 Але лишили Його, відійшли. Посилають до нього деяких з фарисеїв та іродіян, аби ті спіймали Його на слові.
\v 14 Підступили та й кажуть Йому: Вчителю, знаємо, що ти є щирий, ні на кого не зважаєш, на людські обличчя не дивишся, а правдиво учиш дорогам Божим. Чи годиться ото давати податок кесареві, чи ні? Давати нам чи не давати?
\v 15 Він же, знаючи їхню підступність, сказав їм: Навіщо ви мене випробовуєте? Принесіть мені динарій, щоб я Його побачив.
\v 16 Вони принесли. Каже їм: Чий це образ і напис? Вони — Йому: Кесаря.
\v 17 Тоді Ісус відказав їм: Віддайте кесареве — кесарю, а Боже — Богові. І дивувалися вони з Нього.
\v 18 Приходять до Нього садукеї, — це ті, що кажуть, що ніби нема воскресіння, — і питають Його, кажучи:
\v 19 Вчителю, Мойсей написав нам, що коли в когось помре брат і лишить дружину, а дітей не лишить, то хай візьме брат дружину померлого та й відновить потомство своєму братові.
\v 20 Було сім братів. Перший одружився, але, помираючи, не лишив дітей.
\v 21 Другий узяв її — і він помер, не лишивши дітей; і третій також.
\v 22 І [взяли її] так семеро — і не лишили по собі потомства. Після всіх померла й жінка.
\v 23 У воскресіння, коли вони воскреснуть, котрому з них буде вона дружиною? Бо семеро її мали за дружину.
\v 24 Ісус сказав їм: Чи не тому помиляєтеся, що не знаєте ні Писання, ні Божої сили?
\v 25 Бо коли воскресають із мертвих, то не одружуються і не віддаються, але є такими, як ангели на небі.
\v 26 А про мертвих, що встають, хіба не читали ви в книгах Мойсея про те, що сказав йому Бог біля куща: Я Бог Авраамів, і Бог Ісааків, і Бог Яковів?
\v 27 Не є він Богом мертвих, але живих! [Отож, ви] дуже помиляєтеся.
\v 28 Один із книжників, почувши їхню суперечку і побачивши, як добре він їм відповів, підійшов і запитав Його: Яка заповідь є найпершою з усіх?
\v 29 Ісус відповів, що найпершою є: Слухай, Ізраїлю, наш Господь Бог — єдиний Господь.
\v 30 І ще: Люби Господа, Бога свого, всім серцем своїм, і всією своєю душею, і всім своїм розумом, і всією своєю силою. [Це перша заповідь.
\v 31 А друга подібна до неї:] Люби свого ближнього, як самого себе! Iншої більшої заповіді від цих нема.
\v 32 І сказав Йому книжник: Учителю, дуже добре відповів ти, що Бог є один і нема іншого, крім Нього,
\v 33 і що любити Його всім серцем, усім розумом, [усією душею,] усією силою, і що любити ближнього, як себе самого, — це більше за всякі всепалення і жертви.
\v 34 Ісус, побачивши, що він розумно відповів, сказав йому: Ти не далекий від Божого Царства. Ніхто не смів Його більше розпитувати.
\v 35 У відповідь Ісус казав під час навчання в храмі: Як можуть говорити книжники, що Христос є сином Давида?
\v 36 Сам же Давид промовив був під дією Святого Духа: Сказав Господь до Господа мого: Сядь праворуч мене, доки не покладу твоїх ворогів під твої ноги.
\v 37 Сам Давид називає Його Господом, то як же може бути він його сином? І багато людей слухали Його з насолодою.
\v 38 І казав у навчанні своїм: Стережіться книжників, що люблять прогулюватися в довгих шатах, приймати поздоровлення на ринках,
\v 39 перші місця в синаґоґах та передні лави на бенкетах;
\v 40 що проковтують доми вдовиць, але довго напоказ моляться, — вони одержать дуже тяжкий присуд.
\v 41 Сівши навпроти скарбниці, дивився, як натовп кидає мідяки до скарбниці. Численні багатії вкидали чимало.
\v 42 Підійшла одна бідна вдова і вкинула дві лепти, тобто кодрант.
\v 43 Покликавши своїх учнів, сказав їм: Щиру правду кажу вам, що ця бідна вдовиця вкинула більше за всіх тих, що кидали тут до скарбниці;
\v 44 бо всі вкидали надлишки, а вона дала зі свого убозтва все, що мала, увесь свій прожиток.
\c 13
\v 1 Як виходив з храму, каже Йому один з Його учнів: Учителю, поглянь, яке каміння, яка будова!
\v 2 А Ісус сказав йому: Чи бачиш ці великі споруди? Не залишиться тут каменя на камені, який не був би зруйнований!
\v 3 Коли він сидів на Оливній горі навпроти храму, питали Його наодинці Петро, Яків, Іван та Андрій:
\v 4 Скажи нам, коли це буде, і який знак, коли все те має здійснитися?
\v 5 Ісус почав їм казати: Стережіться, щоб хтось вас не обманув:
\v 6 бо багато-хто прийде під моїм ім'ям, кажучи, що то я є. І багатьох обманять.
\v 7 Коли почуєте про війни, воєнні чутки, то не лякайтеся, бо треба, щоб так сталося; але то ще не кінець.
\v 8 Бо повстане народ проти народу, царство проти царства; будуть землетруси місцями, буде голод [і розруха]. Це початок мук.
\v 9 Стережіться ж самі. Видадуть вас на суди, а в синаґоґах будете биті і станете перед правителями та царями через мене їм на свідчення.
\v 10 Треба, щоб до того між усіма народами була проповідана Євангелія.
\v 11 І коли поведуть вас видати, не журіться наперед, що маєте сказати. Бо те, що буде вам дано в тій годині, — це й говоріть: не ви говоритимете, але Святий Дух.
\v 12 І видасть на смерть брат брата, батько дитину, повстануть діти проти батьків і вб'ють їх.
\v 13 Ненавидітимуть вас усі за моє ім'я. А той, хто витримає до кінця, буде спасений.
\v 14 Коли ж побачите мерзоту запустіння, що загніздилася там, де їй не слід, то хто читає, хай розуміє. Тоді ті, хто в Юдеї, хай утікають в гори.
\v 15 А той, що на даху, хай не злізає [в дім], навіть хай не входить взяти щось зі своєї хати.
\v 16 І хто на полі, хай не вертається назад, щоб узяти свій одяг.
\v 17 Горе ж у тих днях буде вагітним і тим, що годують грудьми.
\v 18 Моліться ж, щоб [ваша втеча] не була зимою,
\v 19 бо ті дні будуть такі скорботні, що не було таких від початку світу, що його створив Бог, і аж до нині, і не буде!
\v 20 І коли б Господь не вкоротив днів, то не спаслася б жодна людина. Але задля вибраних, — тих, кого він вибрав, — вкоротив він дні.
\v 21 Якщо тоді хто скаже вам: ось тут Христос, ось там, — не вірте.
\v 22 Бо повстануть фальшиві месії та фальшиві пророки і чинитимуть знаки й чуда, щоб ошукати, якщо можливо, і вибраних.
\v 23 Ви ж стережіться: наперед кажу вам усе.
\v 24 Але в ті дні, по тій скорботі, сонце згасне, місяць не дасть свого світла,
\v 25 зірки попадають з неба, зрушаться сили, що на небі.
\v 26 І тоді побачать Людського Сина, що йде на хмарах з великою силою і славою.
\v 27 І тоді пошле ангелів, збере своїх вибраних від чотирьох вітрів, від краю землі — до краю неба.
\v 28 Навчіться притчі від смоковниці. Коли її галуззя стане м'яким, випустить листя, — знайте, що жнива близько.
\v 29 Так і ви, коли побачите, що це відбувається, — знайте, що близько, уже при дверях.
\v 30 Щиру правду кажу вам, що не минеться рід цей, як усе це станеться.
\v 31 Небо й земля минуться, — слова ж мої не минуться.
\v 32 А про той день або про годину не знає ніхто: ані ангели на небі, ані Син, а тільки Батько.
\v 33 Стережіться, пильнуйте [і моліться]: бо не знаєте, коли час настане.
\v 34 Це так, як чоловік, відходячи, лишив свою хату, дав своїм рабам владу, кожному його справу — і наказав воротареві, щоб пильнував.
\v 35 Отже, пильнуйте, бо не знаєте, коли господар вернеться, — увечері, опівночі, чи як півень заспіває,
\v 36 чи вранці; щоб раптово прийшовши, не знайшов вас сплячими.
\v 37 А що вам кажу, кажу всім: пильнуйте!
\c 14
\v 1 Через два дні була Пасха й Опрісноки. Архиєреї та книжники вишукували, як Його підступом схопити і вбити.
\v 2 Але, казали, щоб не на свято, аби не було якогось заколоту в народі.
\v 3 Коли був він у Витанії в оселі Симона прокаженого і сидів за столом, прийшла жінка, що мала алебастрову пляшечку дорогоцінного пистикійського нардового мира. Надбивши алебастрову пляшечку, поливала Йому голову.
\v 4 Деякі обурювалися між собою [і говорили]: Навіщо така трата мира?
\v 5 Це миро можна продати більщ як за триста динаріїв та роздати бідним! Усе докоряли їй.
\v 6 Ісус сказав: Лишіть її. Навіщо її бентежите? Вона добру справу зробила мені!
\v 7 Завжди маєте бідних біля себе, і будь-коли можете робити їм добро; мене ж не завжди маєте.
\v 8 Що вона могла — те й зробила: заздалегідь змастила моє тіло перед похороном.
\v 9 Щиру правду кажу вам: де тільки проповідуватиметься [ця] Євангелія по всьому світі, — це, що вона зробила, буде сказано в її пам'ять.
\v 10 І Юда Іскаріотський, один з дванадцятьох, пішов до архиєреїв, щоб Його їм видати.
\v 11 А вони, як те почули, то зраділи й обіцяли йому срібняків дати. І він шукав, як би Його в сприятливий час видати.
\v 12 Першого дня Опрісноків, коли жертвували на пасху, говорять Йому Його учні: Де хочеш, щоб приготували ми пасху, щоб спожив ти?
\v 13 Посилає двох своїх учнів, каже їм: Ідіть до міста, зустріне вас чоловік, який воду в глечикові нестиме, — ідіть за ним.
\v 14 Куди ввійде, — скажіть господареві дому, що Вчитель каже: Де моя світлиця, в якій споживатиму з моїми учнями пасху?
\v 15 І той вам покаже велику світлицю — прибрану, готову: тут і приготуйте нам.
\v 16 І відійшли учні, і прийшли до міста, і знайшли так, як сказав їм, — і приготували пасху.
\v 17 Коли настав вечір, приходить з дванадцятьма.
\v 18 Як сиділи за столом та їли, Ісус сказав: Щиру правду кажу вам, що один з вас, що їсть зі мною, видасть мене.
\v 19 Почали вони сумувати і питати Його один за одним: Чи не я, бува, [і інший: Чи я]?
\v 20 Він же сказав їм: Один з дванадцятьох, що вмокає зі мною в одній мисці.
\v 21 Людський Син іде так, як написано про нього. Горе тій людині, через яку Син Людський буде зраджений. Краще було б тій людині не народжуватися.
\v 22 Як вони їли, [Ісус] узяв хліб, поблагословив, переломив, дав їм і сказав: Візьміть, [споживайте], це тіло моє.
\v 23 Узяв чашу, хвалу сказав, дав їм — і всі пили з неї.
\v 24 Промовив їм: Це моя кров [Нового] Завіту, що проливається [за багатьох].
\v 25 Щиру правду кажу вам, що більше не питиму плоду виноградного до того дня, коли Його питиму новим — у Божому Царстві.
\v 26 І заспівавши, вийшли на Оливну гору.
\v 27 Каже їм Ісус, що: Всі ви спокуситеся, бо написано: Вражу Пастиря — і розбредуться вівці.
\v 28 Але потім, коли воскресну, то з'явлюся раніше вас у Галилеї.
\v 29 Петро сказав Йому: Хай усі спокусяться, — але не я.
\v 30 Каже йому Ісус: Щиру правду кажу тобі, що ти нині, цієї ночі, перш ніж двічі заспіває півень, ти тричі мене зречешся!
\v 31 Він же ще сильніше запевняв: Якби я мав умерти з тобою, — все одно не зречуся тебе! Так само і всі казали.
\v 32 І приходять до місця, що зветься Гетсиманія, і каже своїм учням: Сидіть тут, доки не помолюся.
\v 33 Взяв з собою Петра, Якова та Івана і почав сумувати й тужити
\v 34 та казати їм: Смертельно смутна моя душа — будьте тут і пильнуйте.
\v 35 Відійшовши трохи, упав на землю і молився, щоб, коли це можливо, поминула Його ця година.
\v 36 Казав: Авва, Батьку! Все для тебе можливе: зроби так, щоб поминула мене ця чаша; але хай буде не те, чого я хочу, але те, що ти.
\v 37 І приходить — знаходить, що вони заснули; каже Петрові: Симоне, ти спиш? Ти не зміг пильнувати однієї години?
\v 38 Не спіть і моліться, щоб не ввійти вам у спокусу, бо дух бадьорий, а тіло кволе.
\v 39 І пішов знову, помолився, промовивши те ж слово.
\v 40 А повернувшись, знайшов, що вони знову спали, бо очі їхні обважніли — та й не мали що відповісти.
\v 41 Приходить утретє, каже їм: Спите далі і спочиваєте? Досить, прийшла година, і Людський Син видається в руки грішників.
\v 42 Уставайте, ходімо, вже наблизився той, що мене зраджує.
\v 43 Щойно він це вимовив, як з'явився Юда, один із дванадцятьох, і з ним юрба з мечами та колами від архиєреїв, книжників і старшин.
\v 44 Той, що зрадив Його, дав їм знак, кажучи: Кого поцілую, той і є; схопіть Його і ведіть обережно.
\v 45 Пішов, тут же підступив до нього й каже: Учителю! — і поцілував Його.
\v 46 Ті ж простягли до нього руки — й схопили Його.
\v 47 Один із тих, що стояли, витягнув меча і вдарив архиєреєвого раба та відрізав йому вухо.
\v 48 Ісус сказав їм у відповідь: Ви вийшли зі зброєю і колами, наче проти розбійника, щоб мене схопити.
\v 49 Кожного дня був я з вами, навчав у храмі, але не хапали ви мене; та нехай же збудуться Писання.
\v 50 І всі полишили Його, втекли.
\v 51 Один юнак ішов за ним, обгорнувшись наголо в простирадло. Схопили і його.
\v 52 Але він, лишивши простирадло, втік [від них] голим.
\v 53 Повели Ісуса до архиєрея. Зійшлися всі архиєреї, старшини та книжники.
\v 54 Слідом за ним здалека йшов Петро — аж у двір архиєрея. Сів зі слугами та й грівся біля вогню.
\v 55 Архиєреї, вся рада, шукали свідчень проти Ісуса, щоб Його вбити, але не знаходили.
\v 56 Багато хто неправдиво свідчив проти нього, та свідчення ті не сходилися.
\v 57 Деякі, піднімаючись, фальшиво наговорювали на нього так:
\v 58 Ми чули, як він говорив, що зруйнує цей рукотворний храм і за три дні збудує інший, нерукотворний.
\v 59 Але й це їхнє свідчення не підтвердилося.
\v 60 Тоді архиєрей, ставши посередині, й запитав Ісуса і сказав: То не відповідаєш нічого на те, що проти тебе свідчать?
\v 61 Він мовчав і не відповідав нічого. Вдруге архиєрей запитав Його і каже Йому: Чи ти Христос, Син Благословенного?
\v 62 А Ісус сказав: Я ним є — і побачите Людського Сина, що сидітиме праворуч Сили і йтиме небесними хмарами.
\v 63 Архиєрей роздер на собі одяг і сказав: Навіщо потрібні нам свідки?
\v 64 Ви ж чули оце хулу, — як вам здається? І вони всі присудили, що Він повинен умерти.
\v 65 Деякі почали плювати на нього, закривати Його обличчя, бити по щоках, ще й приказували Йому: Пророкуй! І слуги теж били Його в обличчя.
\v 66 Петро був унизу на подвір'ї. Приходить рабиня архиєреєва,
\v 67 побачила Петра, що грівся, глянула на нього й каже: І ти був з Ісусом Назарянцем.
\v 68 Він зрікся, кажучи: Не знаю, не розумію, про що ти говориш. І вийшов у переддвір'я. І тут півень заспівав.
\v 69 Рабиня, побачивши Його знову, почала говорити присутнім, що цей є із них.
\v 70 Він знову зрікся. Невдовзі присутні казали Петрові: Справді, ти з них, бо ти галилеєць [і мова твоя та сама].
\v 71 Він почав божитися, клястися, що не знає людини, про яку вони говорять.
\v 72 І тут удруге заспівав півень. Згадав Петро слово, яке йому сказав Ісус: Перш ніж півень двічі заспіває, зречешся мене тричі. І почав плакати.
\c 15
\v 1 Рано-вранці архиєреї радилися зі старшинами, книжниками та всім синедріоном і, зв'язавши Ісуса, повели й передали Пилатові.
\v 2 Запитав Його Пилат: Чи ти Юдейський Цар? Він у відповідь мовив йому: Ти кажеш.
\v 3 І архиєреї все обвинувачували Його.
\v 4 Пилат же знову запитав Його, кажучи: Ти нічого не відповідаєш? Дивись, скільки проти тебе свідчать!
\v 5 Ісус вже нічого не відповідав, а Пилат дивувався.
\v 6 На кожне св'ято він відпускав їм одного в'язня, за якого просили.
\v 7 Був один, що звався Варавою, ув'язнений з бунтівниками, які під час бунту вчинили вбивство.
\v 8 Юрба підійшла й стала просити, щоб вчинив їм, як і раніше.
\v 9 Пилат у відповідь їм сказав: Чи хочете, щоб я відпустив вам Юдейського Царя?
\v 10 Бо знав, що це із заздрощів архиєреї Його видали.
\v 11 Архиєреї ж підбурювали юрбу, щоб краще їм відпустив Вараву.
\v 12 Пилат у відповідь знову сказав їм: То що хочете, щоб я зробив з тим, якого називаєте Юдейським Царем?
\v 13 Вони знову закричали: Розіпни Його!
\v 14 Пилат говорив їм: Але що злого зробив він? Вони ж ще більше закричали: Розіпни Його!
\v 15 Пилат, бажаючи догодити юрбі, відпустив їм Варавву, а Ісуса, збичувавши, видав на розп'яття.
\v 16 Вояки повели Його до середини двору, тобто в преторій, і скликали всю чоту.
\v 17 Зодягли Його в багряницю, поклали на нього сплетеного тернового вінка,
\v 18 почали вітати Його: Радій, Царю Юдейський!
\v 19 Били Його по голові тростиною, плювали на нього і, падаючи на коліна, вклонялися Йому.
\v 20 Коли наглумилися над ним, скинули з нього багряницю і зодягли в Його одяг. І вивели, щоб розіп'яти Його.
\v 21 Примусили одного перехожого — Симона Киринейського, що повертався з поля, батька Олександра та Руфа, щоб узяв Його хрест.
\v 22 Приводять Його на Голготу, місце, що в перекладі означає Лобне місце.
\v 23 Дали Йому [пити] вино з миррою, але він не взяв.
\v 24 І розіп'яли Його, і розділили Його одяг, кидаючи жереб, хто що візьме.
\v 25 Була ж третя година, як розіп'яли Його.
\v 26 І написали Його провину так: Юдейський Цар.
\v 27 З ним розіп'яли двox розбійників, одного праворуч, другого ліворуч від нього.
\v 28 [Збулося Писання, що каже: Його причислено до злочинців.]
\v 29 Перехожі лихословили Його, киваючи своїми головами й кажучи: Овва, ти, що нищиш храм і за три дні відбудовуєш!
\v 30 Ану порятуй себе самого — зійди з хреста!
\v 31 Так само й архиєреї між собою говорили й глузували разом із книжниками: Інших урятував, а себе не може врятувати!
\v 32 Христос, Цар Ізраїлю, хай-но зійде тепер з хреста, щоб ми побачили і повірили [в нього]. Розіп'яті з ним також Його зневажали.
\v 33 Як настала шоста година, впала темрява по всій землі до дев'ятої години.
\v 34 А о дев'ятій годині Ісус закричав дужим голосом: Елої, Елої, лама савахтані? Що означає в перекладі: Боже мій, Боже мій, чому ти мене покинув?
\v 35 Деякі з тих, що там стояли, почувши те, казали: Ось, кличе Іллю!
\v 36 А один, побігши, наповнив губку оцтом, прикріпив її до тростини і дав Йому пити, примовляючи: Чекайте, побачимо, чи прийде Ілля Його зняти.
\v 37 Ісус голосно скрикнув — і віддав духа.
\v 38 Тоді завіса в храмі роздерлася надвоє — згори додолу.
\v 39 Сотник, що стояв навпроти нього, побачивши, як він віддав духа, промовив: Справді, ця людина була Божим Сином.
\v 40 Були тут жінки, які здаля дивилися: між ними Марія Магдалина, Марія — мати Якова молодшого і мати Йосії, і Соломія.
\v 41 Коли він був у Галилеї, вони ходили за ним і прислуговували Йому; і багато інших, які прийшли з ним до Єрусалима.
\v 42 Коли звечоріло, — а була п'ятниця, яка є перед суботою, -
\v 43 прийшов Йосип, що з Ариматеї, — поважний радник, котрий сам очікував Божого Царства, — і відважився піти до Пилата й попросити Ісусове тіло.
\v 44 Пилат здивувався, що він уже помер; викликавши сотника, запитав його, чи давно помер?
\v 45 Довідавшись від сотника, дав тіло Йосипові.
\v 46 Той купив полотно, зняв Його тіло, обвинув полотном і поклав Його до гробниці, що була висічена в скелі, привалив камінь до входу в гробницю.
\v 47 Марія Магдалина і Йосієва мати Марія дивилися, де Його поклали.
\c 16
\v 1 Як минула субота, Марія Магдалина, Марія Яковова і Соломія купили пахощів, щоб піти й намастити Його.
\v 2 На світанку першого після суботи дня приходять до гробниці — як зійшло сонце.
\v 3 І говорили між собою: Хто ж відвалить нам камінь від входу в гробницю?
\v 4 Та, пригледівшись, бачать, що камінь відсунений, хоч був дуже великий.
\v 5 Увійшовши до гробниці, побачили зодягненого у все біле юнака, який сидів праворуч, — і жахнулися.
\v 6 А він їм каже: Не жахайтеся; ви шукаєте Ісуса Назарянця, розіп'ятого? Він воскрес — нема Його тут. Ось місце, де були поклали Його.
\v 7 Ідіть же та скажіть Його учням, Петрові, що очікуватиме вас у Галилеї; там Його побачите, — так як сказав вам.
\v 8 Вийшовши, побігли від гробниці, бо їх охопили тремтіння і жах; і нікому нічого не сказали, бо боялися.
\v 9 А як воскрес Він уранці, в перший після суботи день, з'явився він найперше Марії Магдалині, з якої вигнав був сім бісів.
\v 10 Пішовши, вона сповістила тим, що були з ним, — ті плакали й ридали;
\v 11 дізнавшись, що він живий, що вона Його бачила, — не повірили.
\v 12 Після цього з'явився в іншім вигляді двом із перехожих, що йшли до села.
\v 13 А ті вже сповістили іншим, але і їм не повірили.
\v 14 Нарешті з'явився одинадцятьом, коли ті були за столом; дорікав їм за невірство і твердосердя, бо не повірили тим, які побачили Його воскреслим.
\v 15 Сказав їм: Ідіть по цілому світові та проповідуйте Єванґелію всякому творінню.
\v 16 Хто повірить і охреститься, буде врятований, а хто не повірить, буде засуджений.
\v 17 І такі ознаки супроводжуватимуть тих, що повірили: Моїм ім'ям виганятимуть бісів, говоритимуть новими мовами.
\v 18 І візьмуть у руки зміїв і хоча щось смертоносне вип'ють, — їм не пошкодить; покладуть руки на недужих — і ті стануть здоровими.
\v 19 Тож Господь Ісус, промовивши до них, піднісся на небо, сів праворуч Бога.
\v 20 Вони пішли і проповідували всюди; а Господь допомагав і стверджував слово чудесами, що Його супроваджували. [Амінь.]
\id 
\c 1
\v 1 Оскільки багато хто брався за складання розповіді про речі, що сталися в нас,
\v 2 і, як нам передали їх ті, що з самого початку були очевидцями й слугами слова,
\v 3 то вподобав і я, дослідивши пильно все від початку, написати за порядком тобі, високодостойний Теофіле,
\v 4 щоб ти пізнав достовірність і точність науки, якої навчився.
\v 5 У дні Ірода, Юдейського царя, був один священик, на ім'я Захарія, з денної черги Авії, та його жінка з дочок Ааронових, а ім'я її — Єлизавета.
\v 6 Були обоє праведні перед Богом, бездоганно виконували всі Господні заповіді й настанови.
\v 7 І не мали вони дитини, бо Єлизавета була неплідна; обоє постарілися в днях своїх.
\v 8 Одного разу, як він за своєю денною чергою служив перед Богом,
\v 9 за звичаєм священства випало йому покадити, ввійшовши до Господнього храму.
\v 10 І безліч народу молилася знадвору під час кадіння.
\v 11 З'явився йому Господній ангел, що стояв праворуч кадильного жертовника.
\v 12 Стривожився Захарія, побачивши, і страх напав на нього.
\v 13 Промовив до нього ангел: Не бійся, Захаріє, бо почуто твою молитву; твоя дружина Єлизавета народить тобі сина і даси йому ім'я Іван.
\v 14 І буде тобі радість та веселість, і багато хто зрадіє з його народження.
\v 15 Бо він буде великий перед Господом, ні вина, ні п'янкого напою не питиме, і наповниться Духом Святим ще з лона своєї матері.
\v 16 Наверне багатьох ізраїльських синів до їхнього Господа Бога,
\v 17 і він ітиме перед ним духом та силою Іллі, щоб навернути серця батьків до дітей, а невірних — до мудрості праведних, щоб приготувати Господеві підготовлений народ.
\v 18 І промовив Захарія до ангела: Із чого я це пізнаю? Адже я старий, та й дружина моя зістарілася в днях своїх.
\v 19 У відповідь ангел сказав йому: Я Гавриїл, що стою перед Богом; мене послано говорити з тобою і благовістити тобі це.
\v 20 І ось ти замовкнеш і не зможеш мовити до того дня, поки це не збудеться, — за те, що ти не повірив моїм словам, які збудуться свого часу!
\v 21 Люди чекали на Захарію і дивувалися, чому він барився в храмі.
\v 22 Коли він вийшов, то не міг говорити до них; вони зрозуміли, що побачив видіння в храмі; а він говорив знаками їм, але залишився німий.
\v 23 І коли скінчилися дні його служби, він пішов до своєї оселі.
\v 24 А після тих днів зачала його дружина Єлизавета і таїлася п'ять місяців, кажучи:
\v 25 Так мені вчинив Господь у ті дні, коли пожалів, щоб зняти мою ганьбу перед людьми.
\v 26 А на шостім місяці посланий був ангел Гавриїл від Бога до Галилейського міста Назарета,
\v 27 до діви, зарученої з чоловіком на ім'я Йосип, із дому Давидового, а ім'я діви — Марія.
\v 28 І ввійшовши до неї, сказав: Радій, сповнена благодаті, Господь з тобою, [благословенна ти між жінками].
\v 29 Вона стривожилася від цих слів і міркувала, що означає це привітання.
\v 30 Ангел сказав їй: Не бійся, Маріє, бо ти знайшла ласку в Бога.
\v 31 І ось, зачнеш в собі і народиш Сина, даси Йому ім'я Ісус.
\v 32 Він буде великий і Сином Всевишнього названий; дасть йому Господь Бог пристол його батька Давида,
\v 33 і довіку царюватиме в домі Якова, і його царюванню не буде кінця.
\v 34 І озвалась Марія до ангела: Як станеться це, коли я чоловіка не знаю?
\v 35 У відповідь ангел сказав її: Дух Святий зійде на тебе і сила Всевишнього тебе обгорне; тому й Святе, що народиться, назветься Сином Божим.
\v 36 Ось і твоя родичка Єлизавета, і та зачала сина у своїй старості, і вже є на шостому місяці, хоч звуть її неплідною;
\v 37 але не буває безсилим у Бога жодне слово.
\v 38 А Марія промовила: Я раба Господня, хай буде мені за словом твоїм. І ангел відійшов від неї.
\v 39 Тими днями Марія, вставши, поспіхом пішла в гірські околиці, до міста Юдиного.
\v 40 І ввійшла до Захарієвої оселі, привітала Єлизавету.
\v 41 Коли ж почула Єлизавета Маріїне привітання, заворушилося немовля в її лоні. Єлизавета сповнилася Святим Духом,
\v 42 і скрикнула голосно та промовила дуже голосно: Благословенна ти між жінками і благословенний плід твого лона!
\v 43 І звідки ж мені це, щоб до мене прийшла мати мого Господа?
\v 44 Бо як почула я твоє привітання, то з радощів заворушилася дитина в моєму лоні.
\v 45 Блаженна ж та, яка повірила, що здійсниться те, що було сказане їй Господом!
\v 46 А Марія промовила: Величає душа моя Господа,
\v 47 і радіє дух мій у Бозі, Спасі моїм.
\v 48 Бо зглянувся на покору раби своєї. Ось, віднині блаженною зватимуть мене всі роди,
\v 49 бо зробив мені велике сильний! І святе ім'я його,
\v 50 і милість його з роду в рід для тих, що бояться його.
\v 51 Він показав силу руки своєї, розсівав гордих думками сердець своїх,
\v 52 скинув сильних з престолів і підніс покірних,
\v 53 голодним дав достаток, а багатих відпустив з нічим.
\v 54 Пригорнув Ізраїля, слугу свого, щоб згадати те милосердя,
\v 55 так як прорік був до батьків наших — Авраама і роду його аж до віку.
\v 56 Перебула ж Марія з нею якихось три місяці і повернулася до своєї оселі.
\v 57 А Єлизаветі настав час родити, і вона народила сина.
\v 58 Почули сусіди та її родина, що Господь щедро вилив своє милосердя на неї, і тішилися разом з нею.
\v 59 Сталося, що восьмого дня прийшли обрізати дитя і називали його ім'ям його батька — Захарією.
\v 60 Озвалася мати його та й сказала: Ні, хай буде названий Іваном.
\v 61 І сказали їй, що нікого немає в її родині, хто б називався цим ім'ям.
\v 62 І знаками питали його батька, як хотів би його назвати.
\v 63 Попросивши дощечку, написав слова: Його ім'я — Іван. І всі дивувалися.
\v 64 У ту мить відкрилися його вуста і його язик, і він став говорити, благословляючи Бога.
\v 65 І страх напав на всіх їхніх сусідів, і в усіх Юдейських землях розповідалося про всі ці події.
\v 66 Усі, що почули це, зважували в серці своїм, кажучи: Ким же буде ця дитина? Господня рука була таки з нею!
\v 67 Його батько Захарія наповнився Духом Святим і став пророкувати, кажучи:
\v 68 Благословенний Господь, Бог Ізраїлів, бо відвідав і визволив свій народ,
\v 69 підніс нам ріг порятунку в оселі свого слуги Давида,
\v 70 як був заповідав устами святих одвіку своїх пророків,
\v 71 що визволить нас від наших ворогів та з рук наших ненависників, щоб
\v 72 показати милосердя нашим батькам, згадати свій святий Завіт,
\v 73 що дотримає присягу, якою присягався нашому батькові Авраамові,
\v 74 щоб ми визволилися з рук ворогів та без страху
\v 75 служили йому в святості й справедливості, поки житимемо.
\v 76 І ти, дитино, назвешся пророком Всевишнього, бо йтимеш перед Господом, щоб приготувати йому дорогу;
\v 77 щоб дати пізнати його народові спасіння через відпущення його гріхів;
\v 78 щоб завдяки великому милосердю нашого Бога, яке він злив на наш Схід з висоти,
\v 79 освітити тих, що перебувають у темряві й смертельній тіні, і спрямувати наші ноги на дорогу миру.
\v 80 А дитина росла й міцніла духом, і перебувала в пустинях до дня свого з'явлення перед Ізраїлем.
\c 2
\v 1 І сталося тими днями, що вийшов указ імператора Августа переписати всю землю.
\v 2 Цей перепис уперше відбувся, як володів Сирією Кириній.
\v 3 І йшли всі записатися, кожний до свого міста.
\v 4 Пішов і Йосип з Галилеї, з міста Назарета — до Юдеї, до міста Давидового, що зветься Вифлеємом, — бо був він з дому та з роду Давидового, -
\v 5 записатися з Марією, зарученою з ним [жінкою], що була вагітна.
\v 6 І сталося таке, що коли були вони там, сповнилися дні, щоб їй народити.
\v 7 І народила свого первістка — Сина, сповила його й поклала в яслах, бо в заїзді не було для них місця.
\v 8 І були в тій землі пастухи, які були в полі та стерегли нічної пори свою отару.
\v 9 Аж [ось] Господній ангел став між ними, і слава Господня осяяла їх, і вони перейнялися великим страхом.
\v 10 Та ангел сказав їм: Не бійтеся, бо я благовіщаю вам велику радість, яка буде радістю для всього народу:
\v 11 для вас народився сьогодні в місті Давидовім Спаситель, тобто Господь Христос.
\v 12 І ось вам така ознака: знайдете немовля сповите — воно лежить у яслах.
\v 13 Вмить з'явилася біля ангела сила-силенна небесного війська, яке хвалило Бога і говорило:
\v 14 Слава Богові у високості, і на землі мир, в людях доброї волі!
\v 15 І сталося таке, що коли ангели відійшли від них на небо, пастухи почали казати один одному: Ходім же до Вифлеєма і подивимося, що там сталося, про що Господь сповістив нам.
\v 16 Поспішаючи, прийшли та знайшли Марію, Йосипа і немовля, яке лежало в яслах;
\v 17 побачивши, розповіли про те, що було сказане їм про цю дитину.
\v 18 Усі, що почули, дивувалися сказаному пастухами.
\v 19 Марія ж зберігала всі ці слова, збираючи їх у своїм серці.
\v 20 А пастухи повернулися, славлячи й хвалячи Бога за все, що чули та бачили, як їм було сказано.
\v 21 Коли виповнилося вісім днів, щоб обрізати його, то назвали його Ісусом, як назвав його ангел ще перед тим, як зачався він у лоні.
\v 22 І коли минули дні очищення, згідно із законом Мойсея, то принесли Його до Єрусалима, щоб поставити перед Господом,
\v 23 як то записано в Господнім законі: кожне немовля чоловічої статі, що відкриває лоно, назветься святим для Господа.
\v 24 І щоб скласти жертву, згідно зі сказаним у законі Господнім — дві горлиці або двоє голуб'ят.
\v 25 Був один чоловік у Єрусалимі на ім'я Семен, — людина праведна й побожна, що очікував утіхи Ізраїля; і Святий Дух був на ньому.
\v 26 І було йому звіщено Духом Святим, що не побачить смерти, доки не побачить Христа Господнього.
\v 27 І привів його дух до храму. Коли батьки внесли немовля Ісуса, щоб зробити з ним за законним звичаєм,
\v 28 він узяв його на руки, віддав хвалу Богові та й сказав:
\v 29 Нині відпускаєш твого раба, Владико, згідно з твоїм словом, — у мирі,
\v 30 бо мої очі побачили твоє Спасіння,
\v 31 яке ти приготовив перед лицем усіх народів:
\v 32 світло для просвіти поган і для слави народу твого Ізраїля.
\v 33 І його батько та мати дивувалися тим, що говорилося про нього.
\v 34 А Семен поблагословив їх і сказав до Марії, його матері: Ось лежить він — на падіння і піднесення багатьох в Ізраїлі і на знак сперечання;
\v 35 а тобі самій душу прошиє меч, щоб відкрилися думки сердець багатьох.
\v 36 І була тут Анна — пророчиця, дочка Фануїлова, з роду Асира; вона дожила до глибокої сторости, живши з чоловіком сім років від дівоцтва свого;
\v 37 удова, вісімдесяти чотирьох років, яка не відходила від церкви, служачи вдень і вночі постом та молитвами.
\v 38 Прийшовши тієї години, вона прославляла Господа і говорила про нього всім, хто чекав на визволення Єрусалима.
\v 39 А як виконали все за законом Господнім, повернулися до Галилеї, до свого міста Назарета.
\v 40 Дитина ж росла й міцніла, набираючись мудрости, — і ласка Божа була на ній.
\v 41 Його батьки щороку ходили до Єрусалима на свято Пасхи.
\v 42 І коли було йому дванадцять літ, вони за звичаєм пішли на свято [до Єрусалима].
\v 43 А як скінчилися дні свята, вони поверталися; а хлопець Ісус залишився в Єрусалимі; та не знали його батько [Йосип та мати].
\v 44 Думали, що він десь у натовпі. Пройшли день дороги та й стали шукати його поміж родичами та знайомими;
\v 45 не знайшли, повернулися до Єрусалима й тут шукали його.
\v 46 І сталося, що по трьох днях знайшли його в храмі; сидів серед учителів, слухав їх та розпитував.
\v 47 Усі, що слухали, дивувалися з його розуму та його відповідей.
\v 48 Побачивши його, здивувалися; мати його сказала йому: Дитино, чому ти нам таке вчинив? Ось твій батько і я, стражденні, шукали тебе.
\v 49 А він їм відказав: Чому ж ви мене шукали? Хіба не знаєте, що мені треба бути в тому, що належить моєму Батькові?
\v 50 Вони ж не зрозуміли того слова, яке він їм сказав.
\v 51 І пішов він з ними, і прибув до Назарета, і слухався їх. А його мати зберігала всі ті слова в своєму серці.
\v 52 А Ісус набував мудрости, віку та ласки — в Бога і в людей.
\c 3
\v 1 На п'ятнадцятім році панування імператора Тиверія, коли Юдеєю володів Понтійський Пилат, а Ірод був тетрархом Галилеї, його брат Пилип — тетрархом Ітуреї та Трахонітської округи, а Лисаній — тетрархом Авілинії,
\v 2 за архиєреїв Анни й Каяфи, було Боже слово до Івана, Захарієвого сина, в пустині.
\v 3 Він пройшов усю землю Йорданську, проповідуючи хрещення покаяння для відпущення гріхів,
\v 4 — як ото написано в книзі пророцтва Ісаї пророка: Голос того, що кличе в пустині: приготуйте дорогу Господню, вирівняйте стежки Йому:
\v 5 хай кожна ущелина наповниться, і кожна гора та кожний пагорок зрівняються; хай стане криве — рівним, а вибоїсті — гладенькими дорогами;
\v 6 і кожна людина побачить спасіння Боже !
\v 7 Іван казав людям, що приходили хреститися до нього: Роде гадючий, хто навчив вас тікати від прийдешнього гніву?
\v 8 Отож зробіть плоди, гідні каяття, і не пробуйте казати в собі: Маємо батька Авраама. Кажу бо вам, що Бог може з оцього каміння піднести дітей Авраамові.
\v 9 Бо вже й сокира лежить біля коріння дерев: кожне ж дерево, що не дає доброго плоду, зрубується і вкидається у вогонь.
\v 10 Запитували його люди, кажучи: Що ж маємо робити?
\v 11 У відповідь сказав їм: Хто має дві сорочки, хай дасть тому, хто не має, а хто має їжу, так само хай робить.
\v 12 Прийшли й митники хреститися та й кажуть до нього: Учителю, а що нам робити?
\v 13 А він сказав їм: Нічого більше від того, що установлене вам, — не робіть.
\v 14 Питали його й вояки, кажучи: А ми що маємо робити? І він їм відповів: Нікого не кривдьте, не обмовляйте і задовольняйтеся своєю платнею.
\v 15 Коли народ чекав і всі роздумували в своїх серцях про Івана, чи він не є часом Христос,
\v 16 — Іван відповідав усім, кажучи: Я водою хрещу вас; але йде дужчий від мене, якому я не гідний розв'язати ремінь його взуття; він хреститиме вас Духом Святим та вогнем;
\v 17 він тримає в своїй руці лопату, щоб очистити тік і зібрати пшеницю до житниці, а полову спалити вогнем незгасним.
\v 18 Багато ще й іншого, потішаючи, благовістив народові.
\v 19 Тетрарх Ірод, викритий Іваном за Іродіяду, дружину свого брата і за все зло, що його зробив Ірод,
\v 20 до всього додав ще й те, що замкнув Івана до в'язниці.
\v 21 Сталося, коли хрестився весь народ і коли Ісус теж, хрестившись, молився, — розкрилося небо,
\v 22 зійшов Дух Святий у вигляді голуба на нього, і почувся голос із неба: Ти мій улюблений Син, у тобі — моє вподобання.
\v 23 А той Ісус, розпочинаючи, мав яких років тридцять, будучи, як думано, сином Йосипа, сина Ілії,
\v 24 сина Маттата, сина Левія, сина Мельхії, сина Янная, сина Йосипа,
\v 25 сина Маттатія, сина Амоса, сина Наума, сина Еслія, сина Нангея,
\v 26 сина Маата, сина Маттатія, сина Семія, сина Йосиха, сина Йоди,
\v 27 сина Йоанана, сина Рисія, сина Зоровавеля, сина Салатіїла, сина Нирія,
\v 28 сина Мелхія, сина Аддія, сина Косама, сина Елмадама, сина Іра,
\v 29 сина Ісуса, сина Еліезера, сина Йорима, сина Маттата, сина Левія,
\v 30 сина Семена, сина Юди, сина Йосипа, сина Йонама, сина Еліякима,
\v 31 сина Мелея, сина Меная, сина Маттата, сина Натама, сина Давида,
\v 32 сина Єсея, сина Овида, сина Вооза, сина Сали, сина Наассона,
\v 33 сина Аминадава, сина Админа, сина Арнія, сина Есрома, сина Фареса, сина Юди,
\v 34 сина Якова, сина Ісаака, сина Авраама, сина Тари, сина Нахора,
\v 35 сина Сируха, сина Рагава, сина Фалека, сина Евера, сина Салана,
\v 36 сина Каїнана, сина Арфаксада, сина Сима, сина Ноя, сина Ламеха,
\v 37 сина Матусала, сина Еноха, сина Ярета, сина Малелеїла, сина Каїнама,
\v 38 сина Еноса, сина Сита, сина Адама, — сина Бога.
\c 4
\v 1 А Ісус, сповнений Духом Святим, повернувся з-над Йордану і, будучи проваджений Духом до пустині,
\v 2 сорок днів був там випробовуваний дияволом. І не їв нічого в ті дні; щойно скінчилися вони, — зголоднів.
\v 3 І сказав йому диявол: Якщо ти Божий Син, скажи цьому каменеві, щоб став хлібом.
\v 4 Відповів йому Ісус: Написано, що не самим хлібом житиме людина, [але кожним Божим словом].
\v 5 І [диявол], повівши його [на високу гору], показав йому на мить усі царства світу,
\v 6 і сказав йому диявол: Я дам тобі всю оцю владу та їх славу, бо мені це передано, я, кому тільки хочу, тому і даю її;
\v 7 отож, коли ти вклонишся переді мною, то буде все це твоє.
\v 8 І сказав йому Ісус у відповідь: [Іди геть від мене, сатано]; написано: вклоняйся Гоподеві Богові своєму і йому одному служи.
\v 9 Повів його до Єрусалима й поставив на краю храмового даху та сказав йому: Якщо ти Божий Син, кинься звідси додолу;
\v 10 бо написано: Своїм ангелам накаже про тебе, щоб берегли тебе,
\v 11 і вони на руках понесуть тебе, аби ти часом не спотикнувся об камінь твоєю ногою.
\v 12 А Ісус у відповідь мовив йому: Сказано: не випробовуй Господа Бога свого.
\v 13 Закінчивши всі спокушування, відійшов від нього до часу.
\v 14 Ісус повернувся в силі Духа до Галилеї. Чутка про нього пішла по всьому краї.
\v 15 Він навчав у їхніх синаґоґах, і всі його славили.
\v 16 Прибув він до Назарета, де був вихований; увійшов, за своєю звичкою, у день суботній до синаґоґи та став, щоб читати.
\v 17 Дали йому книгу пророка Ісаї, розгорнувши книгу, знайшов місце, де було написано:
\v 18 Дух Господній на мені, бо помазав мене благовістити бідним, послав мене [лікувати розбитих серцем], проповідувати полоненим — відпущення, сліпим — прозріння, пригноблених відпустити на волю;
\v 19 звіщати рік Господньої милости.
\v 20 Згорнувши книгу, віддав її слузі та й сів; очі всіх у синаґозі пильно стежили за ним.
\v 21 І почав говорити до них: Сьогодні збулося Писання, що ви його почули.
\v 22 Усі свідчили йому, дивуючись словам, що линули з його вуст; міркували: Чи не син це Йосипів?
\v 23 А він мовив до них: Напевне, скажете мені цю приказку: Лікарю, вилікуй самого себе! Зроби й тут, у вітчизні своїй, те, що, чули ми, сталося в Капернаумі.
\v 24 А він мовив: Щиру правду кажу вам, що жоден пророк не приймається в своїй вітчизні.
\v 25 Щиру правду ж кажу вам, що багато вдів було в дні Іллі в Ізраїлі, коли небо замкнулося на три роки й шість місяців, і був тоді великий голод по всій землі;
\v 26 і до жодної з них Ілля не був посланий, тільки в Сарепту Сидонську — до жінки-вдови.
\v 27 І багато було прокажених за Єлисея — пророка в Ізраїлі, але ніхто з них не очистився, тільки Нееман-сирієць.
\v 28 І всі в синаґозі, почувши це, сповнилися гнівом.
\v 29 Вставши, вигнали його геть з міста і повели його на край гори, на якій було збудоване їхнє місто, щоб його з неї скинути;
\v 30 а він, пройшовши між ними, віддалився.
\v 31 Прийшов до Капернаума, міста галилейського. І навчав їх по суботах;
\v 32 і дивувалися з навчання його, бо слово його мало владу.
\v 33 Був у синаґозі чоловік, що мав духа нечистого — демона. Закричав голосом гучним:
\v 34 Облиш, що тобі до нас, Ісусе Назарянцю? Чи ти прийшов часом вигубити нас? Я знаю, хто ти, — Святий, Божий.
\v 35 А Ісус заборонив йому, кажучи: Замовкни й вийди з нього. І демон, кинувши його посередині, вийшов з нього, зовсім не зашкодивши йому.
\v 36 Всіх охопив жах, вони говорили одне до одного, кажучи: Що це за слово, що владою і силою наказує нечистим духам — і вони виходять?
\v 37 І йшла чутка про нього по всіх місцях краю.
\v 38 Вийшовши із синаґоґи, Він завітав до Симонової оселі. Симонова теща була в гарячці; Його благали про неї.
\v 39 Ставши над нею, він наказав гарячці, — і вона залишила її; одразу ж уставши, служила їм.
\v 40 Коли заходило сонце, всі, що мали хворих на різні недуги, приводили їх до нього, а він, покладаючи на кожного з них руки, вздоровляв їх.
\v 41 Виходили біси з багатьох, викрикуючи й кажучи: Ти — Син Божий! Та Він їм забороняв і не давав говорити, що вони знали, що він Христос.
\v 42 Як настав день, він вийшов і подався до самотнього місця. Люди шукали його — і знайшли та трималися його, щоб не відходив від них.
\v 43 Він сказав їм: І іншим містам мені належить благовістити Боже Царство, бо на те мене послано.
\v 44 І він проповідував по юдейських синагогах.
\c 5
\v 1 Сталося так, що коли налягав на нього натовп, аби слухати Боже слово, а він стояв біля Генезаретського озера, -
\v 2 то побачив два човни, що стояли при березі озера. А рибалки, відійшовши від них, полоскали невода.
\v 3 Увійшовши до одного з човнів, того, що був Симонів, велів йому трохи відпливти від берега; сів і навчав людей з човна.
\v 4 Коли перестав навчати, звернувся до Симона: Попливи на глибінь і закинь невід на лов.
\v 5 А Симон у відповідь сказав [йому]: Наставнику, цілу ніч, потрудившись, ми нічого не зловили; та за словом твоїм — закину невід.
\v 6 І зробивши це, вони наловили дуже багато риби, аж їхній невід почав рватися.
\v 7 І помахали друзям у другім човні, щоб прийшли їм допомогти. Ті прийшли й наповнили обидва човни так, що вони стали потопати.
\v 8 Побачивши це, Симон-Петро припав до колін Ісусових, кажучи: Відійди від мене, бо я грішний чоловік, Господи!
\v 9 Бо Жах охопив його і всіх, хто був з ним, від кількости риби, що вони наловили, -
\v 10 також і Якова й Івана, синів Зеведеєвих, які були Симоновими спільниками. І сказав Ісус Симонові: Не бійся — відтепер будеш ловцем людей.
\v 11 І витягнувши човни на берег, полишили все, пішли за ним.
\v 12 Сталося так, що коли він був у одному з міст, один чоловік, увесь у проказі, побачивши Ісуса, впав долілиць та й благав його, кажучи: Господи, коли хочеш, можеш мене очистити.
\v 13 Простягнувши руку, доторкнувся до нього, кажучи: Хочу, стань чистим. І враз проказа зійшла з нього.
\v 14 І велів йому нікому про те не казати: Але йди, покажися священикові, принеси за очищення своє так, як наказав Мойсей, — для свідчення їм.
\v 15 Розійшлася далеко чутка про нього, і сходилися великі юрби, щоб послухати й вилікуватися [в нього] від своїх недуг.
\v 16 Він же відходив у пустині і молився.
\v 17 Сталося одного дня, коли він навчав, — сиділи фарисеї і законовчителі, які поприходили з усіх сіл галилейських і юдейських та Єрусалима; і сила Господня була в ньому, щоб оздоровляти.
\v 18 І ось люди принесли на ліжку чоловіка, що був паралізований, і намагалися внести його й покласти перед ним.
\v 19 Не знайшовши, як пронести його через юрбу, вилізли на дах, та крізь черепицю, опустили його з ліжка на середину — перед Ісусом.
\v 20 Побачивши їхню віру, сказав: Чоловіче, відпускаються тобі твої гріхи.
\v 21 І почали розмірковувати книжники та фарисеї, кажучи: Хто ж він є, що говорить таку богозневагу? Хто може відпускати гріхи, крім самого Бога?
\v 22 Пізнавши ж думки їхні, Ісус сказав їм у відповідь: Що ви роздумуєте у ваших серцях?
\v 23 Що легше — сказати: відпускаються тобі твої гріхи чи сказати: встань і ходи?
\v 24 Але щоб ви знали, що Син Людський має владу на землі відпускати гріхи, — сказав паралізованому: Кажу тобі, встань, візьми своє ложе та йди до своєї оселі.
\v 25 І враз уставши перед ними, взяв те, на чому лежав, і пішов до своєї оселі, прославляючи Бога.
\v 26 Жах охопив усіх, і вони славили Бога і сповнилися страхом, кажучи: Преславне ми сьогодні бачили.
\v 27 Після цього вийшов і побачив митника на ім'я Левія, що сидів на митниці, і сказав йому: Іди за мною.
\v 28 Лишивши все, той устав і пішов слідом за ним.
\v 29 Левій справив для нього у своїй оселі велику гостину; була там велика група митників та інших, що сиділи з ним при столі.
\v 30 А книжники та фарисеї нарікали на його учнів, кажучи: Чому з митниками та грішниками ви їсте та п'єте?
\v 31 А Ісус у відповідь до них сказав: Лікаря потребують не здорові, а хворі.
\v 32 Я прийшов кликати до покаяння не праведних, а грішних.
\v 33 Вони ж відказали йому: Учні Іванові часто постяться і моляться, фарисейські також; а твої їдять і п'ють.
\v 34 Він промовив до них: Чи можете ви змусити поститися весільних гостей, доки молодий з ними?
\v 35 Але прийдуть дні, коли молодого заберуть від них, тоді в ті дні й поститимуть.
\v 36 Розповів притчу їм, що ніхто не пришиває латки з нового одягу до старого одягу, бо порветься нове, і до старого не годиться те, що з нового.
\v 37 І ніхто не вливає молодого вина в старі бурдюки, бо молоде вино прорве бурдюки й виллється, а бурдюки пропадуть;
\v 38 але молоде вино треба вливати до нових бурдюків — [тоді обидва збережуться].
\v 39 І ніхто, покуштувавши старого, не схоче молодого, бо скаже: Старе краще!
\c 6
\v 1 Сталося так, що в суботу він ішов через засіяні лани; його учні зривали колосся та їли, розтираючи руками.
\v 2 Деякі фарисеї сказали: Чому робите те, чого не годиться [робити] в суботу?
\v 3 У відповідь Ісус сказав їм: Хіба ви не читали того, що зробив Давид, коли зголоднів сам і ті, що були з ним?
\v 4 Як увійшов він до Божого дому, то взяв принесені хліби, яких не годиться їсти, хіба тільки самим священикам; з'їв і дав тим, що були з ним?
\v 5 І додав: Син Людський є Господом [і] суботи.
\v 6 І сталося іншої суботи, як увійшов він до синаґоґи й навчав. Був там чоловік, що мав усохлу праву руку.
\v 7 Книжники й фарисеї підглядали, чи в суботу він лікуватиме, щоб знайти оскарження проти нього.
\v 8 А він знав їхні думки і сказав чоловікові, що мав суху руку: Підведися і стань посередині. Той підвівся і став.
\v 9 Ісус же промовив до них: Запитаю вас, що годиться в суботу — добро робити, чи зло робити, душу врятувати, чи згубити?
\v 10 Поглянувши на них усіх, сказав йому: Простягни свою руку. Той зробив, і рука його стала дужа [здорова, як і друга].
\v 11 А вони сповнилися люттю, змовлялися один з одним, що далі робити з Ісусом.
\v 12 Сталося тими днями, що вийшов Він на гору помолитися; і був цілу ніч у молитві до Бога.
\v 13 А коли настав день, покликав своїх учнів; вибравши з них дванадцятьох, і назвав їх апостолами:
\v 14 Симона, якого назвав Петром, та Андрія, брата його, Якова й Івана, Пилипа й Вартоломія,
\v 15 Матвія і Тому, Якова Алфеєвого й Симона, званого Зилотом,
\v 16 Юду Якового та Юду Іскаріотського, що став зрадником.
\v 17 Зійшовши, став з ними на рівному місці; також численна юрба його учнів та безліч народу з усієї Юдеї і Єрусалима, і з приморського Тира й Сидона,
\v 18 які посходилися послухати його і вилікуватися від своїх недуг; а також ті, що терпіли від нечистих духів, — й вздоровлялися;
\v 19 і вся ця юрба намагалася доторкнутися до нього, бо з нього виходила сила і зціляла всіх.
\v 20 А він глянувши на своїх учнів, говорив: Блаженні бідні, бо ваше є Царство Боже.
\v 21 Блаженні голодні тепер, бо наситяться. Блаженні ви, що плачете тепер, бо втіштеся.
\v 22 Блаженні будете, коли зненавидять вас люди, коли розлучать вас, ганьбитимуть і знеславлять ваше ім'я через Людського Сина.
\v 23 Радійте того дня і веселіться, бо винагорода ваша велика на небі; бо так само робили пророкам їхні батьки.
\v 24 Та горе вам, багатії, бо далекі ви від утіхи вашої.
\v 25 Горе вам, ситі тепер, бо зголоднієте. Горе вам, що смієтеся тепер, бо заридаєте й заплачете.
\v 26 Горе, коли хвалитимуть вас усі люди; бо так само робили з фальшивими пророками їхні батьки.
\v 27 Але вам, хто слухає, кажу: Любіть ворогів ваших, добро робіть тим, що ненавидять вас;
\v 28 благословляйте тих, що проклинають вас, моліться за тих, що очорнюють вас.
\v 29 Тому, хто б'є тебе по щоці, підстав і другу; а від того, хто забирає в тебе одяг, — і сорочки не борони.
\v 30 Кожному, хто просить у тебе, — дай; а від того, хто забирає твоє, — не домагайся.
\v 31 Як хочете, щоб робили вам люди, — робіть [і ви] їм так само.
\v 32 А коли любите тих, що люблять вас, то яка вам ласка? Адже й грішники люблять тих, що їх люблять.
\v 33 І коли добро робите тим, що вам роблять, яка вам ласка? Бо ж і грішники те саме роблять.
\v 34 І коли позичаєте в тих, від яких сподіваєтесь одержати, яка вам ласка? Грішники теж грішникам позичають, щоб одержати стільки ж.
\v 35 Тож любіть ворогів своїх, робіть добро, позичайте, нічого не очікуючи, — і буде винагорода вам велика, будете синами Всевишнього, бо він добрий і до невдячних та злих.
\v 36 Будьте милосердними, як і Батько ваш милосердний.
\v 37 Також не судіть — і не будете суджені; не осуджуйте, щоб не бути осудженими. Відпускайте — і відпуститься вам;
\v 38 дайте — і дасться вам; мірку добру, натоптану, струснуту й переповнену дадуть вам у пелену. Бо якою міркою ви міряєте, такою ж відміряється вам.
\v 39 Розповів їм притчу: Чи може сліпий сліпого водити? Чи не впадуть обидва в яму?
\v 40 Немає учня над учителем; але кожний, удосконалившись, стане як його вчитель.
\v 41 Чому бачиш скалку, що в оці брата твого, а колоди, що в оці твоїм, не помічаєш?
\v 42 [Або] як можеш сказати братові своєму: Брате, дозволь я вийму скалку з твого ока, — а не бачиш тієї колоди, що застряла в твоєму оці? Лицеміре, вийми спочатку колоду з власного ока, а тоді знатимеш, як вийняти скалку з ока брата твого.
\v 43 Немає доброго дерева, що родило б злий плід; немає поганого дерева, що родило б добрий плід.
\v 44 Бо кожне дерево пізнається зі свого плоду; з терену не збирають смокви, а з глоду не збирають винограду.
\v 45 Добра людина з доброго скарбу [свого] серця виносить добро, а погана — зі злого [скарбу свого серця] виносить зло; чим наповнене серце, тим самим мовлять і вуста.
\v 46 Чому мене кличете: Господи, Господи, — а не робите того, що я кажу?
\v 47 Кожний, що приходить до мене і слухає слово моє та виконує його, — скажу вам, до кого подібний:
\v 48 подібний він до людини, що будує оселю, яка викопала, поглибила і поклала основу на камені; коли сталася повінь, підступила ріка до тієї оселі, то не змогла зрушити її, бо була вона на добрій основі.
\v 49 А той, хто почув і не зробив, подібний до людини, що збудувала оселю на землі — без основи. І підступила до неї ріка, оселя тут же завалилася — велика була з неї руїна.
\c 7
\v 1 Коли він скінчив усі свої слова до людей, що слухали його, то ввійшов до Капернаума.
\v 2 Раб одного сотника, що ним той сотник дорожив, тяжко занедужав і вмирав.
\v 3 Коли почув про Ісуса, послав до нього старшин юдейських, благаючи, щоб прийшов і врятував раба.
\v 4 Прийшовши до Ісуса, вони благали його ревно, кажучи: Він гідний, щоб ти йому зробив це,
\v 5 бо любить наш народ і синаґоґу нам збудував.
\v 6 Ісус пішов з ними. Коли вже був недалеко від оселі, сотник послав [до нього] друзів, щоб сказали йому: Господи, не трудися, бо я не гідний, аби ти зайшов під мій дах;
\v 7 тому я не вважав себе гідним прийти до тебе. Але скажи слово, — і видужає мій слуга.
\v 8 Бо і я людина підвладна, і вояків маю підлеглих; кажу одному: іди, — і він іде; а іншому: прийди, — і він приходить; а рабові своєму: зроби це, — і він робить.
\v 9 Почувши це, Ісус здивувався йому і, обернувшись до юрби, що йшла за ним, промовив: Кажу вам, навіть в Ізраїлі я не знайшов такої віри!
\v 10 Повернувшись до оселі, посланці знайшли [хворого] раба здоровим.
\v 11 І сталося — після цього він пішов до міста, що зветься Наїн і з ним ішли [численні] його учні та велика юрба.
\v 12 Коли він наблизився до міської брами, виносили мертвого — єдиного сина своєї матері, що була вдовою; була з нею велика юрба з міста.
\v 13 Побачивши її, Господь змилосердився над нею і сказав їй: Не плач.
\v 14 Підійшов і доторкнувся до мар, а ті, що несли, стали; і сказав: Юначе, кажу тобі: встань.
\v 15 І мертвий підвівся та й почав говорити. Він віддав його матері його.
\v 16 Усіх охопив страх; прославляли Бога, кажучи: Великий пророк з'явився між нами, і Бог відвідав свій народ.
\v 17 І розійшлося це слово про нього по всій Юдеї, по всій країні.
\v 18 Сповістили Івана його учні про все це. Покликавши своїх якихось двох учнів, Іван
\v 19 послав їх до Господа, кажучи: Чи ти той, що має йти, чи чекати на іншого?
\v 20 Прийшовши до нього, чоловіки сказали: Іван Хреститель послав нас до тебе спитати, чи ти той, що має прийти, чи нам чекати на іншого?
\v 21 Саме тоді він вилікував багатьох від недуг та мук і від злих духів, багатьом сліпим повернув зір.
\v 22 Сказав їм у відповідь: Ідіть і сповістіть Іванові, що ви побачили й почули: сліпі прозрівають, кульгаві ходять, прокажені очищуються, глухі чують, мертві воскресають, бідним звіщається добра вість;
\v 23 блаженний той, хто через мене не спокуситься.
\v 24 А коли посланці Іванові відійшли, він почав говорити про Івана до юрби: На що ви ходили дивитися в пустиню? Чи на колисаний вітром очерет?
\v 25 То на що ж ви ходили дивитися? Може, на чоловіка, в м'яку одіж убраного? Але ті, що одягаються пишно та розкішно, живуть у царських палатах.
\v 26 На що ж ви ходили дивитися? На пророка? Так, кажу вам, — навіть більше, ніж на пророка!
\v 27 Він той, про кого написано: Ось посилаю ангела мого перед обличчя твоє, який приготує твою дорогу перед тобою.
\v 28 Кажу вам, що поміж народжених жінками нема більшого від Івана; але в Царстві Божім найменший є більший за нього.
\v 29 Весь народ, митники, почувши, визнали слушність Бога й охрестилися Івановим хрещенням;
\v 30 а фарисеї і законники відкинули задум Божий, не охрестилися від нього.
\v 31 Тож з ким порівняю людей цього роду, до кого вони подібні?
\v 32 Подібні вони до дітей, що сидять на ринках і гукають один до одного, кажуть: Ми вам грали, а ви не танцювали; ми голосили, а ви не плакали.
\v 33 Прийшов Іван Хреститель, який не їсть хліба і не п'є вина, а ви кажете: він біса має.
\v 34 Прийшов Син Людський, який їсть і п'є; а ви кажете: цей чоловік ненажера і п'яниця, приятель митників і грішників.
\v 35 І виправдалася мудрість усіма своїми дітьми.
\v 36 Один із фарисеїв просив його, щоб він поїв з ним. Увійшовши до оселі фарисея, сів до столу.
\v 37 Жінка, що була в місті, — грішниця — довідалася, що він при столі в оселі фарисея, принесла в алебастровій посудині миро,
\v 38 припала до його ніг ззаду і, плачучи, почала обмивати його ноги слізьми та обтирати волоссям своєї голови; і цілувала його та мастила миром.
\v 39 Побачивши, фарисей, що запросив його, міркував, кажучи: Коли б він був пророком, то знав би, хто і яка є ця жінка, що доторкається до нього, — що вона грішниця.
\v 40 Ісус у відповідь мовив до нього: Симоне, маю тобі щось сказати. Він промовив: Кажи, Вчителю.
\v 41 Були в одного позиковця два боржники: один був винен п'ятсот динаріїв, а другий — п'ятдесят.
\v 42 Оскільки вони не могли віддати, то обом подарував. Отож, котрий з них більше полюбить його?
\v 43 У відповідь Симон сказав: Думаю, що той, якому більше подарував. І він сказав йому: Правильно ти розсудив.
\v 44 Обернувшись до жінки, сказав Симонові: Чи бачиш цю жінку? Увійшов я до твоєї оселі, а ти води на ноги мої не дав; а вона слізьми окропила мені ноги, волоссям своїм обтерла.
\v 45 Поцілунку мені ти не дав, а вона, відколи ввійшов я, не перестає цілувати мої ноги.
\v 46 Голови моєї ти оливою не помастив, а вона миром помастила мої ноги.
\v 47 Через те кажу тобі: Прощаються її численні гріхи, бо дуже вона полюбила; а кому мало відпускається, той мало любить.
\v 48 А до неї промовив: Прощаються твої гріхи.
\v 49 Ті, що сиділи при столі, почали міркувати собі: Хто ж він, що й гріхи відпускає?
\v 50 Він же сказав до жінки: Твоя віра врятувала тебе: іди з миром.
\c 8
\v 1 І сталося, що після того він проходив містами й селами, проповідуючи і благовістуючи Царство Боже. І з ним було дванадцять,
\v 2 та деякі жінки, які були зцілені від злих духів та недуг: Марія, звана Магдалиною, з якої вийшло сім бісів,
\v 3 і Іванна, дружина Хузи, прибічника Іродового, Сузанна, і багато інших, які служили йому зі своїх маєтків.
\v 4 Коли зібрався великий натовп, а з усіх міст поприходили до нього, він розповів притчу:
\v 5 Вийшов сіяч сіяти своє зерно. Коли сіяв його, одне впало при дорозі і було витоптане і птахи небесні видзьобали його.
\v 6 А друге впало на каміння, та, зійшовши, всохло, бо не мало вологи.
\v 7 Інше впало серед терену — як виріс терен, заглушив його.
\v 8 Ще інше впало в добру землю; зійшло, вродило пашні в сто разів. Кажучи це, наголосив: Хто має вуха, щоб слухати, — хай слухає.
\v 9 Питали його учні [кажучи]: Що означає ця притча?
\v 10 А він відказав: Вам дано пізнати таємниці Божого Царства, а іншим — у притчах, щоб дивилися — і не бачили, щоб слухали — і не розуміли.
\v 11 Ось що означає ця притча. Зерно — то слово Боже.
\v 12 А що при дорозі, — це ті, що почули, потім приходить диявол і забирає слово з їхнього серця, щоб не повірили й не спаслися.
\v 13 А що на камені, — це ті, хто тільки почує, з радістю приймає слово; але вони кореня не мають, до часу вірять, а під час спокуси відступають.
\v 14 А що в терен упало, — це ті, що почули і йдуть, але, обтяжені клопотами, багатством та життєвими насолодами, не дають плоду.
\v 15 А те, що на добрій землі, — це ті, що, почувши слово щирим і добрим серцем, бережуть і приносять плід у терпінні.
\v 16 Запаливши світло, ніхто не накриває його посудиною і не ставить під ліжко, але ставить на свічник, аби ті, що входять, бачили світло.
\v 17 Бо немає прихованого, що не виявиться, нема таємного, що не пізнається і не буде очевидним.
\v 18 Тож пильнуйте, як слухаєте: бо хто має, тому дасться; а хто не має, і те, що начебто має, забереться від нього.
\v 19 Прийшли ж до нього його мати й брати, та не могли доступитися до нього через юрбу.
\v 20 І сповістили його: Твоя мати і твої брати стоять осторонь і бажають побачити тебе.
\v 21 А він у відповідь сказав до них: Моя мати й мої брати — це ті, що слухають Боже слово і виконують.
\v 22 Сталося, що одного дня він та його учні ввійшли до човна. Він сказав до них: Перепливімо на другий бік озера. І відпливли.
\v 23 Коли вони пливли, Він заснув. Знялася буря на озері; вода заливала їх і були вони в небезпеці.
\v 24 Наблизившись, вони розбудили його, кажучи: Вчителю, вчителю, гинемо. А він, уставши, наказав бурі й хвилям — і вони вгамувалися; настала тиша.
\v 25 Сказав же їм: Де ваша віра? Злякавшись, вони дивувалися і казали один до одного: Хто ж він є, що і вітрам наказує, і воді, а вони слухають його?
\v 26 І припливли вони до землі Гадаринської, що навпроти Галилеї.
\v 27 Як він зійшов на землю, зустрів їх один чоловік із міста, який мав бісів упродовж багатьох років, і в одіж не вдягався, мешкав не в домі, а в печерах.
\v 28 Побачивши Ісуса, скрикнув, припав до нього і гучним голосом сказав: Що тобі до мене, Ісусе, Сину Бога Всевишнього? Благаю тебе, не муч мене!
\v 29 Наказав Він нечистому духові вийти з чоловіка. Багато літ хапав його, — в'язали залізними ланцюгами й путами, стерегли його, — але він розривав кайдани, будучи гнаний бісом по пустинях.
\v 30 Запитав його Ісус, [кажучи]: Як тебе звати? Той відповів: Легіон, — бо багато бісів увійшло в нього.
\v 31 І просили його, щоб не наказував їм іти до безодні.
\v 32 А там було велике стадо свиней, що паслися на горі; біси благали його, щоб наказав їм у них увійти; дозволив їм це.
\v 33 Біси ж, вийшовши з чоловіка, перейшли у свиней; і кинувся гурт з кручі до озера й утопилося.
\v 34 А пастухи, побачивши те, що сталося, повтікали і сповістили в місті й по селах.
\v 35 Вийшли побачити те, що сталося; прийшли до Ісуса, знайшли чоловіка, з якого біси вийшли: сидів зодягнений, при розумі біля ніг Ісусових, — і злякалися.
\v 36 Ті. що бачили, розповіли їм, як урятувався біснуватий.
\v 37 І попросила його вся людність Гадаринської землі відійти від них, бо були охоплені великим страхом. Він ввійшов до човна й повернувся.
\v 38 Той чоловік, з якого вийшли біси, благав його, щоб бути з ним. Та він відпустив його, кажучи:
\v 39 Вернися до своєї оселі і розкажи, що тобі зробив Бог. І той пішов, розголошуючи по цілому місту, що зробив для нього Ісус.
\v 40 Коли Ісус повернувся, юрба зустріла його, бо всі чекали на нього.
\v 41 І ось прийшов чоловік на ім'я Яір, що був головою в синаґозі. Припав до Ісусових ніг, благав його зайти до його оселі,
\v 42 бо мав одиначку доньку, років із дванадцять, — і вона вмирала. Коли він ішов, натовп тиснув на нього.
\v 43 А жінка, що хворіла на кровотечу дванадцять років, віддала лікарям усе майно, та ніхто не міг її вилікувати;
\v 44 підійшовши ззаду, доторкнулася до краю його одягу, і вмить спинилася кровотеча.
\v 45 А Ісус запитав: Хто доторкнувся до мене? Коли ж усі відмовлялися, сказав Петро [і ті, що з ним]: Учителю, люди товпляться коло тебе й натискають, [а ти питаєш, хто є той, що доторкнувся до мене]?
\v 46 Ісус же сказав: Доторкнувся до мене хтось, бо я відчув, як сила вийшла з мене.
\v 47 А жінка, побачивши, що не втаїться, тремтливо підійшла і впала перед ним, розповідаючи перед усім народом, чому вона доторкнулася до нього і як умить видужала.
\v 48 Він же сказав їй: Дочко, віра твоя врятувала тебе; іди з миром.
\v 49 Як він іще говорив, приходить хтось від старшого синаґоґи, кажучи [йому]: Твоя дочка померла, не турбуй Учителя.
\v 50 Ісус же, почувши це, відповів: Не бійся, тільки віруй, і буде врятована.
\v 51 Прийшовши до оселі, не дозволив нікому з ним увійти, тільки Петрові, Іванові, Яковові та батькові і матері дівчинки.
\v 52 Усі плакали й голосили над нею. Він сказав: Не плачте, вона не померла, але спить.
\v 53 Глузували з нього, бо знали, що вона померла.
\v 54 Він, [вигнавши усіх геть і] взявши її за руку, сказав: Дівчинко, встань.
\v 55 І повернувся до неї дух, вмить воскресла. Звелів дати їй їсти.
\v 56 І здивувалися батьки її, а він наказав нікому не розповідати про те, що сталося.
\c 9
\v 1 А коли покликав Він дванадцятьох, він дав їм силу та владу над усіма бісами і лікувати недуги.
\v 2 Послав їх проповідувати Боже Царство і оздоровляти недужих.
\v 3 Сказав їм: Нічого не беріть на дорогу: ні палиці, ні торби, ні хліба, ні грошей, ні двох убрань не майте.
\v 4 І в яку лиш оселю ввійдете, там лишайтесь і звідти виходьте.
\v 5 І хто не прийме вас, то, виходячи з того міста, обтрусіть порох з ваших ніг — на свідчення проти них.
\v 6 Вийшовши, вони ходили по селах, благовістуючи та лікуючи всюди.
\v 7 Почув Ірод, тетрарх, усе, що сталося [через нього] і бентежився; бо дехто казав, ніби це Іван устав із мертвих;
\v 8 інші — що це Ілля з'явився; ще інші — що воскрес один із давніх пророків.
\v 9 Тоді сказав Ірод: Іванові я відтяв голову; хто ж є оцей, про кого я чую таке? І намагався побачити його.
\v 10 Повернувшись, апостоли розповідали йому, що зробили. Узявши їх, усамітнився у [відлюдному місці] до міста, що зветься Витсаїда.
\v 11 Люди, довідавшись, пішли за ним. Прийнявши їх, він розповідав їм про Боже Царство; лікував тих, що потребували оздоровлення.
\v 12 День згасав. Дванадцятеро, підійшовши, сказали йому: Відпусти людей, щоб пішли і розійшлися по довколишніх селах та по хуторах, і знайшли їжу, бо ми тут у безлюдному місці.
\v 13 А він сказав до них: Дайте ви їм їсти. Вони відповіли: Немає в нас нічого, окрім п'яти хлібів та двох рибин. Хіба підемо та купимо їжу для всього цього народу.
\v 14 Було бо мужів якихось п'ять тисяч. Сказав же він до своїх учнів: Розсадіть їх рядами по п'ятдесят.
\v 15 І зробили так і розсадили всіх.
\v 16 Узявши п'ять хлібів та обидві риби, поглянув на небо, поблагословив їх, поламав і давав учням, щоб поклали перед юрбою.
\v 17 Їли, наситилися всі; із залишених шматів назбирали дванадцять кошиків.
\v 18 І сталося, коли він молився на самоті, з ним були учні. Він запитав їх, кажучи: За кого Мене вважають юрби?
\v 19 Вони у відповідь сказали: Одні за Івана Хрестителя, інші за Іллю, а інші за одного з давніх пророків, що воскрес.
\v 20 Він запитав їх: А ви за кого мене маєте? Відповівши, Петро сказав: Ти є Христом Божим.
\v 21 Він же, заборонивши їм, наказав нікому не розповідати цього,
\v 22 пояснивши, що треба, аби Людський Син багато перетерпів, був випробуваний старшинами, першосвящениками й книжниками, був убитий, і воскрес третього дня.
\v 23 А до всіх промовив: Коли хто хоче йти за мною, хай зречеться самого себе, щоденно бере свій хрест та йде слідом за мною.
\v 24 Бо хто хоче душу свою врятувати, той погубить її; а хто погубить душу свою задля мене, той спасе її.
\v 25 Бо що з того скористає людина, коли придбає ввесь світ, але погубить або знищить саму себе?
\v 26 Бо хто засоромиться мене й моїх слів, того Людський Син засоромиться, коли прийде у своїй славі, у славі свого Батька і святих ангелів.
\v 27 Кажу вам щиру правду, що деякі з тут присутніх не зазнають смерти, доки не побачать Божого Царства.
\v 28 Через вісім днів після цих слів узяв Петра, Івана і Якова та пішов на гору помолитися.
\v 29 І сталося таке, що під час молитви вигляд його обличчя змінився, а його одяг став білий та блискучий.
\v 30 І ось — два мужі з ним розмовляли: були то Мойсей та Ілля, що
\v 31 з'явилися в славі й говорили про відхід його, який мав статися в Єрусалимі.
\v 32 Петро й інші були зморені сном; а проснувшись, побачили його славу та обох мужів, що стояли з ним.
\v 33 І сталося, коли відходили ті від нього, Петро сказав до Ісуса: Наставнику, добре нам тут бути. Поставимо три шатра: одне тобі, одне Мойсеєві, одне Іллі. Він не знав, що говорить.
\v 34 Коли ще говорив, насунула хмара й затінила їх; злякалися, як ввійшли вони в хмару.
\v 35 І почувся голос із хмари, що промовляв: Це мій улюблений Син — його слухайте.
\v 36 Коли залунав цей голос, Ісус лишився сам. І вони промовчали і нікому в ті дні не розповідали нічого про те, що побачили.
\v 37 Сталося ж наступного дня, як зійшли вони з гори, — зустріла його велика юрба.
\v 38 І ось чоловік з юрби закричав, кажучи: Учителю, благаю тебе зглянутись на мого сина, бо одинак він у мене.
\v 39 А ото дух хапає його, він нагло кричить, пручається з піною. Тяжко відходить від нього, вимучивши його;
\v 40 благав я учнів твоїх, щоб вигнали його, але не змогли.
\v 41 У відповідь Ісус сказав: О роде невірний і розбещений, доки буду з вами й терпітиму вас? Приведи-но сина свого сюди.
\v 42 Як ішов він, кинув його біс і струсонув. Та Ісус пригрозив нечистому духові, вилікував дитину і віддав батькові.
\v 43 І всі дивувалися з величі Божої. Коли ще всі чудувалися всім, що робив Ісус, він сказав до своїх учнів:
\v 44 Вкладіть у вуха свої такі слова: Людський Син має бути виданий у руки людей.
\v 45 Вони не розуміли цього, бо були закритими ці слова, щоб збагнути їх. Та боялися запитати його про ці слова.
\v 46 І спало їм на думку: хто з них був би найбільший?
\v 47 А Ісус, знаючи думку їхнього серця, взяв дитину, поставив її коло себе
\v 48 і сказав їм: Хто прийме цю дитину в моє Ім'я, той і мене прийме; а як хто мене прийме, той прийме того, хто мене послав: бо хто найменший між вами, той є великий.
\v 49 У відповідь Іван сказав: Наставнику, бачили ми одного, що твоїм ім'ям виганяв бісів, а ми забороняли йому, бо він не ходить з нами.
\v 50 Сказав Ісус до нього: Не забороняйте, бо хто не проти вас, той за вас.
\v 51 І сталося, що коли наближалися дні його відходу, він твердо постановив іти до Єрусалима.
\v 53 Послав послів перед собою. І, вийшовши, прибули вони до самарянського села, щоб приготувати йому ночівлю.
\v 53 А ті не прийняли його, оскільки він ішов до Єрусалима.
\v 54 Побачивши, учні Яків та Іван сказали: Господи, хочеш, ми скажемо, щоб вогонь зійшов з неба і знищив їх [так, як зробив Ілля]?
\v 55 Повернувшись до них, заборонив їм [і сказав: Не знаєте, якого ви духа; бо Людський Син прийшов не губити людські душі, а рятувати їх].
\v 56 І пішов до іншого села.
\v 58 Як ішли вони, в дорозі один сказав до нього: Я піду за тобою, куди тільки ти підеш, [Господи].
\v 58 Ісус відповів йому: Лисиці мають нори, а птахи небесні — гнізда; Син же Людський не має де й голови прихилити.
\v 59 І промовив до іншого: Іди за мною. А той відповів: Господи, дозволь мені спочатку піти й поховати свого батька.
\v 60 Сказав же йому: Лиши мертвим ховати своїх мерців, а ти йди та сповіщай Боже Царство.
\v 61 А інший сказав був: Я піду за тобою, Господи, але спочатку дозволь мені попрощатися з домашніми.
\v 62 Ісус відповів йому: Жоден, що поклав руку на плуг і озирається назад, не годиться для Божого Царства.
\c 10
\v 1 Після того призначив Господь інших сімдесят двох і послав їх по два поперед себе до кожного міста й місцевості, куди сам мав іти.
\v 2 Промовив до них: Жниво велике, а женців мало; тож благайте Господаря жнива, щоб вивів робітників на своє жниво.
\v 3 Ідіть: оце посилаю вас, як ягнят між вовками.
\v 4 Не несіть ні торби, ні палиці, ні взуття; нікого в дорозі не вітайте.
\v 5 До якої ж тільки оселі ввійдете, перше кажіть: Мир дому цьому!
\v 6 І коли буде там син миру, спочине на ній мир ваш; коли ж ні, — до вас повернеться.
\v 7 В тій же оселі перебувайте, їжте й пийте, що там є, бо робітник гідний винагороди своєї. Не переходьте з дому в дім.
\v 8 І в яке тільки місто ввійдете і де приймуть вас, їжте те, що дадуть вам;
\v 9 лікуйте недужих, які там є, кажіть їм: Наблизилося до вас Боже Царство.
\v 10 А коли в якесь місто прийдете і вас не приймуть, вийдіть на вулицю його та й скажіть:
\v 11 Навіть порох, що прилип нам до ніг із вашого міста, струшуємо. Але знайте: наблизилось [до вас] Боже Царство.
\v 12 Кажу вам, що содомцям того дня буде легше, ніж містові цьому.
\v 13 Горе тобі, Хоразине, горе тобі, Витсаїдо: бо якби в Тирі й Сидоні сталися чуда, які сталися у вас, вони давно вже покаялися б, сидячи у волосяниці та в попелі.
\v 14 Однак Тиру й Сидону на суді буде легше, ніж вам.
\v 15 А ти, Капернауме, чи ж до неба піднесешся, — до аду зійдеш!
\v 16 Хто слухає вас, — той мене слухає; і хто гордує вами, — мною гордує; хто ж гордує мною, гордує тим, хто послав мене.
\v 17 Повернулися сімдесят два з радістю, кажучи: Господи, навіть біси коряться нам через твоє ім'я.
\v 18 Він сказав їм: Бачив я сатану, що, наче блискавка, з неба впав.
\v 19 Ось дав я вам владу наступати на зміїв і скорпіонів, на всю ворожу силу, — і ніщо вам не пошкодить.
\v 20 Одначе не радійте тим, що вам підкоряються духи, але радійте, що імена ваші записані на небі.
\v 21 Тієї години [Ісус] звеселився Святим Духом і сказав: Прославляю тебе, Батьку, Господи неба й землі, бо приховав ти це від премудрих та розумних і відкрив те немовлятам. Так, Батьку, бо так було тобі до вподоби.
\v 22 [Звернувшись до учнів, сказав]: Усе мені передав мій Батько; і ніхто не знає, хто Син, хіба тільки Батько; і хто є Батько, — хіба тільки Син, — і кому захоче Син відкрити.
\v 23 Звернувшись до учнів на самоті, сказав: Блаженні очі, що бачать те, що бачите ви.
\v 24 Кажу вам, що численні пророки й царі бажали б бачити те, що ви бачите, — але не побачили; і почути те, що ви чуєте, — але не почули.
\v 25 І ось один законник підвівся і сказав, випробовуючи його: Учителю, що маю зробити, щоб мати вічне життя?
\v 26 Він же відповів йому: Що в законі написано? Як читаєш?
\v 27 Той у відповідь сказав: Люби Господа Бога свого всім серцем своїм, і всією душею своєю, і всією силою своєю, і всією думкою своєю, і ближнього свого, як самого себе.
\v 28 Сказав же йому: Правильно ти відповів. Роби це, — і житимеш.
\v 29 А той, бажаючи виправдати себе, сказав до Ісуса: А хто є моїм ближнім?
\v 30 У відповідь Ісус промовив: Один чоловік ішов з Єрусалима до Єрихона і потрапив до розбійників, що обібрали його й завдали йому ран та й відійшли, залишивши його ледве живим.
\v 31 Проходив випадково один священик тією дорогою і, побачивши його, обминув;
\v 32 так само ж і левит, бувши на тому місці, поглянув і обминув.
\v 33 А якийсь самарянець, проходячи, наблизився до нього і, побачивши, змилосердився.
\v 34 Підійшов, перев'язав його рани, зливши на них олію і вино. Посадовив його на худобину, привіз до гостиниці і подбав за нього.
\v 35 А на другий день, [як відходив], вийняв два динарії, дав власникові гостиниці і сказав: Дбай про нього, а якщо більше витратиш, то віддам тобі, коли повертатимусь.
\v 36 Кого з цих трьох ти вважаєш ближнім того, який попався розбійникам?
\v 37 Він відповів: Того, що змилосердився над ним. Сказав йому Ісус: Іди й роби так само.
\v 38 А як ішли вони [і] сам він увійшов до якогось села, то одна жінка, на ім'я Марта, прийняла його [до своєї оселі].
\v 39 Мала вона сестру, що звалася Марією, яка, сівши біля ніг Господа, слухала його слова.
\v 40 Марта клопоталась про все приготуванням; спинившись, сказала: Господи, чи тобі байдуже, що моя сестра залишила мене саму служити? Скажи їй, щоб мені допомогла?
\v 41 У відповідь Господь сказав їй: Марто, Марто, ти журишся і клопочешся багато чим,
\v 42 а потрібне — одне. Марія ж обрала кращу частку, яка не відбереться від неї.
\c 11
\v 1 І сталося як він молився в одному місці і коли закінчив, то сказав до нього один з його учнів: Господи, навчи нас молитися, як ото Іван навчив своїх учнів.
\v 2 Він промовив до них: Коли молитеся, то кажіть: Батьку [наш, що на небі,] нехай святиться Ім'я твоє; нехай прийде Царство твоє; [нехай буде твоя воля, як на небі, так і на землі].
\v 3 Хліб наш насущний давай нам щодня,
\v 4 і прости нам наші гріхи, як і ми самі прощаємо кожному винуватцю нашому, і не введи нас у випробування, [але визволи нас від лукавого].
\v 5 І сказав до них: Хто з вас, маючи друга, піде до нього опівночі і скаже йому: Друже, позич мені три хліби,
\v 6 бо приятель мій прийшов з дороги до мене і не маю що дати йому.
\v 7 А той із середини у відповідь каже: Не турбуй мене; уже двері замкнені і діти мої зі мною на ліжку; не можу встати й дати тобі.
\v 8 Кажу вам, якщо він не встане й не дасть йому заради дружби, то за докучання встане і дасть йому, скільки той потребує.
\v 9 І кажу вам, просіть і дасться вам, шукайте і знайдете, стукайте і відчинять вам;
\v 10 бо кожний, хто просить, одержує, хто шукає, знаходить, тому, хто стукає, відчинять.
\v 11 Коли в якогось із вас, батьків, попросить син [хліба, то чи подасте йому камінь? Або] риби, — чи замість риби подасте йому змію?
\v 12 Або коли попросить яйце, чи подасте йому скорпіона?
\v 13 Отже, якщо ви, бувши злими, вмієте добрі дари давати вашим дітям, то наскільки більше Небесний Батько дасть Святого Духа тим, які в нього просять?
\v 14 І виганяв біса, що був німий. Сталося так, коли біс вийшов, німий заговорив, — а люди дивувалися.
\v 15 Деякі ж з них сказали: Вельзевулом — князем бісівським — бісів виганяє.
\v 16 Інші ж, випробовуючи, жадали від нього знаку з неба.
\v 17 Знаючи їхні думки, він сказав їм: Кожне царство, що саме в собі розділилося, запустіє; і дім, що поділився, на дім же і впаде.
\v 18 Коли ж сатана сам у собі розділився, то як стоятиме його царство? Кажете, нібито я Вельзевулом виганяю бісів.
\v 19 Коли я Вельзевулом виганяю бісів, то чим сини ваші виганяють? Отож, вони будуть вам суддями.
\v 20 Коли ж я Божим пальцем виганяю бісів, то Боже Царство вже прийшло до вас.
\v 21 Коли сильний, озброївшись, стереже свій двір, — його майно в безпеці.
\v 22 Коли ж хто дужчий від нього нападе й переможе його, то забере всю його зброю, на яку покладався, і роздасть свою здобич.
\v 23 Хто не зі мною, той проти мене; і хто не збирає зі мною, той розкидає.
\v 24 Коли нечистий дух виходить з людини, то блукає безводними місцями, шукаючи спокою і не знаходячи. Тоді каже: Повернуся до своєї хати, звідки я вийшов.
\v 25 І, повернувшись, знаходить її заметеною та прибраною.
\v 26 Тоді йде, бере сім інших духів, лукавіших від себе, і, ввійшовши, живуть там. І стає останнє тій людині гіршим від попереднього.
\v 27 Сталося ж, що коли мовив він це, якась жінка з юрби, піднісши голос, сказала йому: Блаженне лоно, яке носило тебе, і груди, які ти ссав.
\v 28 Він відказав: По правді блаженні ті, що слухають Боже слово і бережуть його.
\v 29 А як збиралися люди, почав говорити: Цей рід — лукавий: знаку шукає, та знак не дасться йому — хіба що знак [пророка] Йони.
\v 30 Бо як Йона став знаком для ніневітян, таким буде й Син Людський для цього роду.
\v 31 Цариця південна стане на суд з мужами цього роду і засудить їх, бо вона прийшла з кінця світу, щоб послухати Соломонову мудрість. А ось тут є більший від Соломона.
\v 32 Мужі ніневійські стануть на суд із цим родом і засудять його, бо вони покаялися після проповіді Йони; а ось тут є більший від Йони.
\v 33 Запаливши світильник, ніхто не ставить його в сховок ані під посуд, — але на свічник, щоб ті, що входять, бачили світло.
\v 34 Світильником тіла є твоє око. Коли твоє око буде просте, то й усе твоє тіло буде світле; коли ж лукаве буде, то й твоє тіло буде темне.
\v 35 Отже, пильнуй, щоб світло, яке в тобі, не стало темрявою.
\v 36 Бо коли все твоє тіло світле і не має жодної частини темряви, то все буде світле, наче світильник осяяв тебе блиском.
\v 37 Коли він говорив, один фарисей благав його пообідати в нього. Він прийшов і сів до столу.
\v 38 Фарисей же, побачивши, здивувався, що перед обідом він не обмився.
\v 39 А Господь промовив до нього: Тепер ви, фарисеї, чистите зовнішність склянки та полумиска, а ваше нутро повне здирства й лукавства.
\v 40 Нерозумні, чи не той, хто створив зовнішнє, створив і внутрішнє?
\v 41 Тож із внутрішнього давайте милостиню, і все вам буде чисте.
\v 42 Горе вам, фарисеям, бо ви даєте десятину з м'яти й рути та всякого зілля, але обминаєте суд і Божу любов; і це належить робити, і того не лишати.
\v 43 Горе вам, фарисеям, бо ви любите перші сидіння в синаґоґах і вітання на торговищах.
\v 44 Горе вам, [книжники і фарисеї — лицеміри], бо ви наче непомітні гроби — люди по них ходять і не знають того.
\v 45 У відповідь один із законників каже йому: Учителю, кажучи так, ти ображаєш і нас.
\v 46 А він сказав: Горе й вам, законникам, бо ви накладаєте на людей тягарі, що їх важко носити, а самі й одним пальцем своїм не доторкуєтеся до тягарів.
\v 47 Горе вам, бо будуєте надгробки пророкам, а батьки ваші повбивали їх.
\v 48 Отже, свідчите і схвалюєте вчинки своїх батьків, бо ті ж повбивали їх, а ви будуєте [їм надгробки].
\v 49 Через те й Божа мудрість сказала: Пошлю до них пророків та апостолів, і з них декого уб'ють і переслідуватимуть,
\v 50 щоб від цього роду домагатися крови всіх пророків, що пролита від створення світу,
\v 51 від крови Авеля до крови Захарія, що загинув між вівтарем і храмом; так, кажу вам, — вимагатиметься від цього роду.
\v 52 Горе вам, законникам, бо ви взяли ключ розуміння: самі не ввійшли і тим, що входять, перешкодили.
\v 53 А коли він виходив звідти, почали книжники і фарисеї дуже нападати і дуже випитувати його,
\v 54 сподіваючись зловити його на слові, [щоб звинуватити його].
\c 12
\v 1 Щойно довкола них зібрався такий натовп людей, що аж напирали одне на одного, — почав говорити — передусім своїм учням: Стережіться закваски фарисейської, якою є лицемірство.
\v 2 Бо немає нічого прихованого, яке б не відкрилося, ані таємного, яке б не стало явним.
\v 3 Тому все, що в темряві сказали ви, — при світлі почується; що на вухо прошептали ви в кімнатах, — буде проголошене з дахів.
\v 4 Кажу вам, друзям моїм: Не бійтися тих, що вбивають тіло, а і після цього не можуть більше нічого зробити.
\v 5 Скажу вам, кого боятися: Бійтеся того, хто має владу після вбиття ще й у геєнну вкинути. Так, кажу вам: Того бійтеся.
\v 6 Чи не п'ять горобців продають за два асарії? І жоден з них не забутий Богом.
\v 7 Адже навіть волосся на вашій голові всеньке полічене. Не бійтеся: Ви кращі від багатьох горобців.
\v 8 Кажу вам: Кожного, хто визнає мене перед людьми, — Син Людський визнає перед Божими ангелами;
\v 9 а хто зречеться мене перед людьми, того й Він зречеться перед Божими ангелами.
\v 10 Кожному, хто скаже слово проти Людського Сина, — пробачиться; а тому, хто зневажить Святого Духа, — не пробачиться.
\v 11 Коли приведуть вас до синаґоґ, до урядів, до влади, — не журіться тим, як або що треба відповідати, або що сказати;
\v 12 бо Святий Дух навчить вас у ту мить, що треба сказати.
\v 13 Озвався до нього хтось із юрби: Учителю, скажи моєму братові, щоб він поділився зі мною спадщиною.
\v 14 Він відповів йому: Чоловіче, а хто мене поставив суддею або ділителем над вами?
\v 15 І промовив до них: Глядіть і стережіться всякої захланности, бо не від нагромаджень і не від маєтку залежить життя людини.
\v 16 Розповів їм притчу, кажучи: В одного багатого чоловіка добре вродила нива.
\v 17 І думав він, кажучи сам до себе: Що робити, коли не маю куди зібрати врожаю?
\v 18 І сказав: Оце зроблю так — розвалю свої клуні, збудую більші, зберу туди все [моє] збіжжя та мої добра,
\v 19 скажу своїй душі: Душе, маєш вдосталь добра, зібраного на багато років: спочивай, їж, пий, веселися.
\v 20 А Бог до нього мовив: Нерозумний, цієї ночі душу твою зажадають від тебе; а те, що ти приготував, — кому воно буде?
\v 21 Так буває із тим, хто збирає для себе, але не багатіє в Бога.
\v 22 Він додав своїм учням: Через це кажу вам: Не журіться душею, що їстимете, ні тілом, у що зодягнетеся.
\v 23 Душа більша від їжі, а тіло — від одягу.
\v 24 Дивіться на ворон, які не сіють, не жнуть, не мають ні комори, ні клуні, — а Бог годує їх. Наскільки ж більше за птахів ви варті.
\v 25 Хто з вас, журячись, зможе додати до свого росту хоч [один] лікоть?
\v 26 Якщо навіть такого найменшого не можете, то чому про інше журитесь?
\v 27 Дивіться на лілеї, як ростуть: не тчуть, не прядуть; але скажу ж вам, що й Соломон у всій своїй славі не вдягався так, як одна з них.
\v 28 Якщо траву, що нині на полі, а завтра її до печі укидають, Бог отак одягає, то наскільки більше одягне вас, маловіри?
\v 29 Не шукайте, що їстимете та питимете, не клопочіться.
\v 30 Цього всього шукають народи світу; ваш же Батько знає, чого потребуєте.
\v 31 Шукайте Царства його, — а все це вам додасться.
\v 32 Не бійся, мале стадо, бо зволив Батько ваш дати вам царство.
\v 33 Продайте ваші маєтки, роздайте милостиню: зробіть собі такі гамани, що не старіються; такий скарб, що не зменшується на небі, де злодій не підкрадається, де міль не точить;
\v 34 де є скарб ваш, там буде і ваше серце.
\v 35 Хай будуть підперезані ваші стегна і хай пломеніють ваші світильники;
\v 36 будьте подібні до людей, які очікують свого пана, коли той повернеться з весілля; як прийде й постукає, то зараз же відчинити йому.
\v 37 Блаженні ті раби, пан яких, прийшовши, застане їх на сторожі; щиру правду кажу вам, що підпережеться, посадить їх і, підійшовши, послужить їм.
\v 38 І якщо прийде і в другу і в третю сторожу і знайде їх так само, — то блаженні вони.
\v 39 Знайте, що якби господар знав, якої миті злодій підкрадеться, то [пильнував би, і] не дав би вдертися до своєї хати.
\v 40 Отож і ви будьте готові, бо саме в ту годину, в яку не сподіваєтеся, — прийде Син Людський.
\v 41 Озвався Петро: Господи, чи цю притчу розповідаєш лише нам, чи всім?
\v 42 І сказав Господь: Хто є вірним, мудрим управителем, якого Господь поставив над своєю челяддю, щоб давав своєчасно мірку пшениці?
\v 43 Блаженний той раб, якого пан його, прийшовши, знайде, що чинить так.
\v 44 Правду кажу вам, що такого над усім маєтком своїм поставить.
\v 45 Якщо ж скаже раб той собі в серці: Бариться мій пан, не приходить, — і почне бити слуг та служниць, їсти, пити і впиватися;
\v 46 то прийде пан того раба в день, коли не сподівався, і в годину, якої не знав, — і розітне його і призначить йому долю разом з невірними.
\v 47 Той же раб, що знав волю свого пана, але не приготовився, не зробив згідно з його волею, — буде тяжко битий;
\v 48 той же, що не знав, але зробив щось гідне покарання, — буде мало битий. Кожному, кому дано багато, — багато й вимагатиметься від нього; а кому багато повірено, — ще більше вимагатимуть від нього.
\v 49 Я прийшов вогонь кинути на землю і хочу, щоб він уже розгорівся.
\v 50 Хрещенням маю хреститися, — і як я втримаюся, доки не сповниться.
\v 51 Чи думаєте, що я прийшов мир дати на землю? Ні, кажу вам, — поділ.
\v 52 Бо будуть відтепер п'ять в одній оселі поділені: троє проти двох і двоє — проти трьох.
\v 53 Розділиться батько з сином і син — з батьком, мати з дочкою, а дочка — з матір'ю; свекруха з своєю невісткою, а невістка — із [своєю] свекрухою.
\v 54 Казав він і натовпам: Коли побачите хмару, що сходить із заходу, одразу кажете, що насувається дощ, — і так стається.
\v 55 А коли вітер південний віє, кажете, що буде спека, — станеться так.
\v 56 Лицеміри, вид неба й землі вмієте розпізнавати, чому ж не вмієте розпізнавати теперішнього часу?
\v 57 Чому самі від себе не судите, що є справедливе?
\v 58 Коли йдеш зі своїм противником до князя, то завдай собі труда в дорозі звільнитися від нього, щоб часом не притягнув тебе до судді, а суддя не видав тебе слузі, а слуга не посадив тебе до в'язниці.
\v 59 Кажу тобі, що не вийдеш звідти доти, доки не віддаси останньої лепти.
\c 13
\v 1 Тим часом прийшли деякі й розповіли йому про галилейців, кров яких Пилат змішав з їхніми жертвами.
\v 2 У відповідь [Ісус] сказав їм: Чи ви думаєте, що ці галилейці були грішніші від інших галилейців, що таке потерпіли?
\v 3 Ні, кажу вам: бо якщо не покаєтеся, то всі так само згинете.
\v 4 Або ті вісімнадцять, на яких упала вежа силоамська і побила їх, чи думаєте, що вони були більше винні від усіх людей, що жили в Єрусалимі?
\v 5 Ні, кажу вам; тому якщо не покаєтеся, то всі отак згинете.
\v 6 Він розповів оцю притчу: Один чоловік мав у своєму винограднику смоковницю і прийшов шукати на ній плоду, але не знайшов.
\v 7 Сказав виноградареві: Ось уже третій рік, як приходжу шукати плоду на цій смоковниці і не знаходжу; тому зрубай її, навіщо землю марнує?
\v 8 А він у відповідь каже йому: Господи, лиши її ще цього року, доки не обкопаю довкола неї та не підсиплю гноєм,
\v 9 то, може, зродить плід, а коли ні, наступного року зрубаєш її.
\v 10 І навчав він в одній із синаґоґ у суботу.
\v 11 Була там одна жінка, що мала духа недуги років вісімнадцять, була згорблена і не могла випростатися.
\v 12 Побачивши її, Ісус прикликав і сказав: Жінко, ти звільнена від своєї недуги.
\v 13 Поклав на неї руки — і враз випросталася та й стала прославляти Бога.
\v 14 Озвався старший синаґоґи, обурений тим, що Ісус вилікував у суботу, і сказав до юрби, що є шість днів, у які належить працювати, тож приходьте тоді, лікуйтесь, а не дня суботнього.
\v 15 У відповідь Господь сказав йому: Лицеміре, чи не кожний з вас у суботу відв'язує вола або осла від ясел і веде напувати?
\v 16 А цю дочку Авраамову, яку зв'язав сатана ось уже вісімнадцятий рік, чи не годиться звільнити від цього пута в день суботи?
\v 17 І коли він це казав, засоромилися всі, що противилися йому, і вся юрба раділа всьому тому славному, що він чинив.
\v 18 А він промовив: До кого подібне Боже Царство і до чого його прирівняю?
\v 19 Подібне воно до зерна гірчиці, яке людина взяла і вкинула в свій город. І воно виросло і стало [великим] деревом, і птахи небесні оселилися в його галуззі.
\v 20 І знову сказав: До чого прирівняю Боже Царство?
\v 21 Подібне воно до закваски, що його бере жінка, покладе на три мірки борошна, доки не вкисне все.
\v 22 І проходив містами й селами і навчав, ідучи до Єрусалима.
\v 23 Сказав йому хтось: Господи, чи мало є тих, що спасаються? Він відповів їм:
\v 24 Намагайтеся ввійти через тісні двері, бо багато хто, кажу вам, силкуватиметься ввійти, та не зможе.
\v 25 Коли ж устане Господар і замкне двері, ви станете знадвору й стукатимете в двері, кажучи: Господи, [Господи], відчини нам! А він у відповідь скаже вам: Я не знаю вас, звідки ви є.
\v 26 Тоді почнете казати: Ми їли й пили перед тобою і ти навчав на наших площах.
\v 27 А він відповість вам і скаже: Я не знаю вас, звідки ви; відійдіть від мене всі, що чините несправедливість.
\v 28 Тут буде плач і скрегіт зубів, — коли побачите Авраама, Ісаака, Якова і всіх пророків у Царстві Божім, а себе — вигнаними геть.
\v 29 І прийдуть зі сходу, із заходу, з півночі, з півдня і засядуть у Царстві Божім.
\v 30 І тоді останні будуть першими і перші будуть останніми.
\v 31 Тієї години підійшли деякі з фарисеїв і сказали йому: Вийди і йди геть звідси, бо Ірод хоче тебе вбити.
\v 32 А він відповів їм: Ідіть і скажіть цьому лисові: ось виганяю бісів і лікую сьогодні й завтра, а третього дня закінчу.
\v 33 Однак мені треба ходити сьогодні та завтра і наступного дня, бо неможливо, щоб пророк згинув поза Єрусалимом.
\v 34 Єрусалиме, Єрусалиме, що вбиваєш пророків і камінням побиваєш посланих до тебе! Скільки разів хотів я позбирати твоїх дітей, як квочка свій виводок під крила, — а ви не схотіли.
\v 35 Тому залишається вам дім ваш порожнім. Кажу вам, що не побачите мене, доки не станеться, коли скажете: Благословенний, хто йде в ім'я Господнє!
\c 14
\v 1 І сталося, що коли він увійшов у суботу до будинку якогось начальника фарисейського їсти хліб, то вони назирали за ним.
\v 2 І ось, перед ним був один чоловік, хворий на водянку.
\v 3 Озвавшись, Ісус сказав до законників і фарисеїв: В суботу годиться оздоровляти чи ні?
\v 4 Вони промовчали. А він, доторкнувшись, оздоровив його й відпустив.
\v 5 І сказав до них: Як син або віл в когось із вас у криницю впаде, хіба не витягнете зараз же — у день суботній?
\v 6 І не змогли відповісти на це.
\v 7 А як він спостеріг, що вони собі перші місця вибирали, розповів запрошеним притчу, кажучи їм:
\v 8 Коли будеш запрошений кимось на весілля, не сідай на перше місце, щоб часом хто поважніший від тебе не трапився між запрошеними,
\v 9 і щоб той, що тебе та його запросив, не прийшов і не сказав тобі: Поступися йому місцем. І тоді станеш, засоромлений, займати останнє місце.
\v 10 Але коли будеш запрошений, прийди, сядь на останнє місце, щоб той, хто запросив тебе, підійшов і сказав тобі: Друже, сядь вище. Тоді буде тобі честь перед усіма запрошеними з тобою.
\v 11 Бо кожний, хто підноситься, буде понижений, а хто понижується, буде піднесений.
\v 12 Говорив же й до того, хто запросив його: Коли справляєш обід або вечерю, не запрошуй своїх друзів, ані своїх братів, ані своїх родичів, ані багатих сусідів, щоб так само й вони тебе не запросили, — і в цьому буде тобі винагорода.
\v 13 Але коли влаштовуєш гостину, клич бідних, слабких, кривих, сліпих:
\v 14 і будеш блаженний, бо не мають чим тобі віддати; віддасться ж тобі у воскресіння праведних.
\v 15 Почувши це, один із тих, що сиділи при столі, сказав йому: Блаженний той, хто їстиме хліб у Божім Царстві.
\v 16 Він же сказав йому: Один чоловік справляв велику вечерю і запросив багатьох;
\v 17 і послав раба свого під час вечері, щоб сказали запрошеним: Ідіть, бо вже [все] готове.
\v 18 І враз усі почали відмовлятися. Перший сказав йому: Поле купив я, потрібно мені піти й побачити його; благаю тебе, вважай мене за виправданого.
\v 19 А другий сказав: Купив я п'ять пар волів і йду випробувати їх; благаю тебе, вважай мене за виправданого.
\v 20 Ще один сказав: Я одружився і через те не можу прийти.
\v 21 Повернувся раб і розповів це своєму панові. Тоді пан, розгнівавшись, сказав своєму рабові: Мерщій виходь на площі й вулиці міста і приведи сюди вбогих, калік, сліпих, кривих.
\v 22 І сказав раб: Пане, сталося так, як наказав ти, і ще є місця.
\v 23 Сказав пан до раба: Вийди на шляхи, на загороди, змушуй увійти, щоб наповнився мій дім.
\v 24 Кажу вам, що жоден з тих раніше запрошених мужів не скуштує моєї вечері. [Бо багато покликаних, та мало вибраних].
\v 25 Ішли за ним численні юрби: обернувшись, він сказав до них:
\v 26 Якщо хто йде до мене і не зненавидить свого батька та матері, дружини і дітей, братів та сестер, ще й душу свою, не може бути моїм учнем.
\v 27 Хто не несе свого хреста і не йде слідом за мною, не може бути моїм учнем.
\v 28 Бо хто з вас, бажаючи вежу збудувати, спочатку не сяде й не полічить коштів, чи вистачить, щоб докінчити?
\v 29 Щоб, коли покладе основу й не зможе докінчити, всі, хто побачить, не почали сміятися з нього,
\v 30 кажучи, що цей чоловік почав будувати і не міг закінчити.
\v 31 Або який цар, ідучи на бій проти іншого царя, перше не сяде порадитися, чи під силу йому з десятьма тисячами зустріти того, хто йде з двадцятьма тисячами проти нього?
\v 32 Коли ні, то як той ще далеко, шле до нього посольство та просить замирення.
\v 33 Так ото й кожен із вас, хто не зречеться всього свого майна, не може бути моїм учнем.
\v 34 Отже, сіль — добра річ, але коли сіль звітріє, чим посолите?
\v 35 Ні на землю, ні на гній вона не придатна — її висипають геть. Хто має вуха, щоб слухати, нехай слухає!
\c 15
\v 1 Наближалися до нього всі митники і грішники, щоб послухати його.
\v 2 І нарікали фарисеї та книжники, кажучи, що він грішників приймає і з ними їсть.
\v 3 А він розповів їм ось таку притчу, кажучи:
\v 4 Який чоловік із вас, маючи сто овець і загубивши одну з них, не лишає дев'яносто дев'ять у пустині та не йде за тією, що загубилася, доки не знайде її?
\v 5 І, знайшовши, кладе на свої рамена, радіючи,
\v 6 і, прийшовши до хати, скликає друзів та сусідів, кажучи їм: Радійте зі мною, бо я знайшов мою вівцю, що загубилася.
\v 7 Кажу вам, що за одного грішника, який покається, радість на небі буде більша, ніж за дев'яноста дев'ятьма праведниками, які не потребують покаяння.
\v 8 Або яка жінка, маючи десять драхм, якщо загубила одну драхму, не запалює світильника і не замітає хати, шукаючи пильно, доки не знайде?
\v 9 І, знайшовши, скликає приятельок та сусідів, кажучи: Радійте зі мною, бо я знайшла драхму, що загубилася.
\v 10 Такою, кажу вам, буває радість у Божих ангелів за одного грішника, який кається.
\v 11 Він розповів: Один чоловік мав двох синів.
\v 12 І сказав молодший з них до батька: Батьку, дай належну мені частину майна. І той поділив між ними майно.
\v 13 А через кілька днів забравши все, молодший син подався до далекого краю і там змарнував своє майно, живучи розпусно.
\v 14 Як змарнував усе, настав великий голод у тому краї, і він став бідувати.
\v 15 Пішов він та й пристав до одного з жителів тієї землі; той послав його на свої поля пасти свиней.
\v 16 І бажав він втамувати свій голод жолудями, що їх їли свині, але ніхто йому не давав.
\v 17 Опам'ятавшись, він сказав: Скільки лишається хліба в наймитів мого батька, а я ж тут гину з голоду.
\v 18 Устану, піду до свого батька і скажу йому: Батьку, я прогрішився перед небом і перед тобою,
\v 19 і вже не гідний зватися твоїм сином; прийми ж мене як одного з твоїх наймитів.
\v 20 Вставши, пішов до свого батька. Коли він був ще далеко, батько побачив його і змилосердився; побігши, впав йому на шию і поцілував його.
\v 21 Син сказав йому: Батьку, я прогрішився перед небом і перед тобою; я вже не гідний зватися сином твоїм.
\v 22 А батько сказав до своїх рабів: Негайно принесіть найкращий одяг і зодягніть його, дайте перстень йому на руку і взуття на ноги;
\v 23 приведіть теля відгодоване та заколіть; будемо їсти й веселитися,
\v 24 бо цей мій син був мертвий — і ожив, пропав був — і знайшовся. І почали веселитися.
\v 25 А його старший син був на полі. Коли, ідучи, наблизився до хати, почув співи й танці.
\v 26 Покликавши одного зі слуг, спитав, що ж то таке.
\v 27 Той сказав йому: Це твій брат повернувся, і твій батько заколов відгодоване теля, бо здоровим його прийняв.
\v 28 Розгнівався ж він і не хотів увійти; його батько вийшов та вмовляв його.
\v 29 А він у відповідь сказав своєму батькові: Ось, стільки літ я тобі служу, ніколи не переступав твоєї заповіді, а ти мені не дав і козеняти, щоб я повеселився з моїми друзями.
\v 30 Коли ж цей твій син, що змарнував твоє майно з блудницями, повернувся, ти заколов йому відгодоване теля.
\v 31 І він сказав йому: Дитино, ти завжди зі мною, і все моє — твоє;
\v 32 а тут треба було таки веселитися і зрадіти, бо цей твій брат був мертвий — і ожив, пропав був — і знайшовся.
\c 16
\v 1 Говорив же і до учнів: Був один багатий чоловік, що мав управителя; на нього нарікали, нібито він розтрачує його майно.
\v 2 Покликавши його, сказав до нього: Що оце я чую про тебе? Дай звіт за своє врядування, бо більше не зможеш управляти.
\v 3 Став міркувати собі управитель: Що маю робити, — мій пан забирає від мене управління? Копати не можу, жебракувати соромлюся.
\v 4 Знаю, що зроблю: коли буду відсторонений від управління, то хай приймуть мене до своїх осель.
\v 5 І, покликавши кожного з боржників свого пана, спитав першого: Скільки винен ти моєму панові?
\v 6 Той відповів: Сто мір оливи. І сказав він йому: Візьми свою розписку, швидко сідай і напиши: п'ятдесят.
\v 7 Потім спитав другого: А ти скільки винен? Той сказав: Сто мір пшениці. Каже йому: Візьми свою розписку й напиши: вісімдесят.
\v 8 І похвалив пан несправедливого управителя, бо той мудро зробив. Бо сини цього світу мудріші від синів світла в своєму роді.
\v 9 І я вам кажу: Набувайте собі друзів з мамони неправди, щоб коли вона зникне, — прийняли вас до вічних осель.
\v 10 Вірний у найменшому — і у великому вірний; несправедливий у найменшому — і у великому несправедливий.
\v 11 Тож коли в неправдивім майні ви не були вірні, то хто вам довірить правдиве?
\v 12 І коли в чужому ви не були вірні, то хто вам дасть ваше?
\v 13 Жоден раб не може двом панам служити: або одного зненавидить, а другого полюбить; або одного держатиметься, а другого нехтуватиме. Не можете служити Богові й мамоні.
\v 14 Чули все це фарисеї, що були грошолюбці, — і сміялися з нього.
\v 15 І він сказав їм: Ви вдаєте себе за праведних перед людьми; Бог же знає ваші серця, бо те, що в людях високе, — мерзенне перед Богом.
\v 16 Закон і пророки були до Івана. Відтоді благовіститься Боже Царство і кожний його здобуває силою.
\v 17 Швидше небо й земля минуться, ніж пропаде хоч одна риска із закону.
\v 18 Кожен, хто залишає свою дружину й бере іншу, чинить перелюб; а хто одружується з відпущеною від чоловіка, — теж перелюб чинить,
\v 19 Один чоловік був багатий, зодягався в багряницю та висон і розкішно бенкетував щодня.
\v 20 А другий — бідний, на ім'я Лазар, лежав перед його ворітьми в струпах
\v 21 і бажав насититися тим, що падало зі столу багатого; пси, приходячи, облизували його рани.
\v 22 Сталося, що бідний помер, і понесли його ангели на лоно Авраамове; помер же й багатий і його поховали.
\v 23 І терплячи муки пекла, він звів свої очі й побачив здаля Авраама та Лазаря на його лоні.
\v 24 І закричав, кажучи: Батьку Аврааме, помилуй мене і пошли Лазаря, щоб змочив кінчик пальця свого в воді й охолодив мій язик, бо мучуся в цьому полум'ї.
\v 25 Авраам же промовив: Дитино, згадай, як ти одержував добра свої за свого життя, а Лазар — одне лихо. А тепер тут тішиться він, ти ж мучишся.
\v 26 І, крім усього цього, між нами й вами лежить безодня велика, щоб ті, що хочуть перейти звідси до вас, не змогли, ані звідти до нас не переходили.
\v 27 Сказав же: Благаю тебе, батьку, пошли ти його до оселі мого батька,
\v 28 бо маю п'ятьох братів, засвідчити їм, щоб і вони не прийшли на це місце страждань.
\v 29 Авраам відповів: Мають Мойсея та пророків: хай їх слухають.
\v 30 А він вів далі: Ні, батьку Аврааме, коли ж хто з мертвих прийде до них, то покаються.
\v 31 Він же сказав йому: Якщо Мойсея і пророків не слухають, не повірять і тим, хто з мертвих воскресне.
\c 17
\v 1 Промовив до своїх учнів: Неможливо, щоб спокуси не прийшли; та горе ж тому, через кого вони приходять;
\v 2 йому було б краще, коли б він наклав ослячі жорна на свою шию і був укинений у море, ніж щоб спокусив одного з цих малих.
\v 3 Пильнуйте за собою. Коли згрішить твій брат, — докори йому; а коли покається, — вибач йому.
\v 4 І якщо сім разів на день провиниться проти тебе і сім разів [на день] звернеться до тебе, кажучи: Каюся, — вибач йому.
\v 5 І сказали апостоли Господеві: Додай нам віри.
\v 6 А Господь відказав: Коли б ви мали віру, хоч як зерно гірчиці, і повеліли б цій шовковиці: Вирвися з корінням і посадися в морі, — то послухала б вас.
\v 7 Хто ж із вас, маючи раба, що оре або пасе, скаже йому, як він прийде з поля: Негайно йди та сідай до столу?
\v 8 Але чи не скаже йому: Приготуй щось повечеряти, підпережись і прислуговуй, поки я їстиму й питиму, а потім їстимеш і питимеш ти?
\v 9 Чи подякує рабові, що виконав наказане? [Не думаю.]
\v 10 Так і ви, коли зробите все наказане вам, кажіть: Ми, нікчемні раби, зробили те, що мали зробити.
\v 11 І сталося, як ішов він до Єрусалима, то переходив через Самарію і Галилею.
\v 12 І як уходив він до одного села, зустріли його десять прокажених мужів, які стали здалека.
\v 13 Вони піднесли голос, кажучи: Ісусе, наставнику, помилуй нас.
\v 14 Побачивши їх, він сказав: Підіть і покажіться священикам. І сталося так, що коли вони йшли, — очистились.
\v 15 Один з них, побачивши, що видужав, повернувся, прославляючи Бога гучним голосом,
\v 16 упав обличам до ніг його, дякуючи йому; це був самарянин.
\v 17 У відповідь Ісус сказав: Чи не десять очистилось? А дев'ять же де?
\v 18 Не здогадалися повернутися, щоб віддати славу Богові, — а тільки цей чужинець?
\v 19 І сказав йому: Підведися і йди; твоя віра тебе врятувала.
\v 20 А як фарисеї запитали: Коли прийде Боже Царство? — відповів їм і сказав: Боже Царство не прийде з розголосом,
\v 21 і не скажуть: ось тут або там; бо Боже Царство всередині вас.
\v 22 І сказав до учнів: Прийдуть дні, коли забажаєте бачити один з днів Людського Сина, — та не побачите.
\v 23 І скажуть вам: ось тут або: ось там — не йдіть і не наздоганяйте.
\v 24 Бо як блискавка, що блискає і світить від краю до краю неба, — так буде і Людський Син свого дня.
\v 25 Спочатку треба, щоб він багато потерпів і був спокушений цим родом.
\v 26 І як було за днів Ноя, так буде і за днів Людського Сина:
\v 27 їли, пили, женилися, виходили заміж до дня, коли ввійшов Ной до ковчега, і настав потоп, і вигубив усіх.
\v 28 Так само, як було за днів Лота: їли, пили, купували, продавали, садили, будували:
\v 29 того дня, коли Лот вийшов від Содома, упала сірка і вогонь з неба і вигубили всіх.
\v 30 Так буде в день, коли з'явиться Людський Син.
\v 31 Того дня, хто буде на даху, а посуд його в хаті, хай не злазить узяти його; а хто на полі, також хай не повертається назад.
\v 32 Згадайте Лотову дружину.
\v 33 Хто лиш прагнутиме душу свою врятувати, погубить її, а хто погубить, той оживить її.
\v 34 Кажу вам: тієї ночі будуть двоє на одному ліжку — один візьметься, а другий лишиться;
\v 35 будуть дві разом молоти — одна візьметься, а друга лишиться.
\v 36 [Два будуть на полі — один візьметься, а другий лишиться.]
\v 37 І кажуть йому у відповідь: Де, Господи? А він відказав їм: Де труп, там зберуться і орли.
\c 18
\v 1 Він розповів їм притчу, як треба завжди молитися і не занепадати духом,
\v 2 кажучи: Був один суддя в якомусь місті, що Бога не боявся і людей не соромився.
\v 3 Була ж у тому місті вдова, що приходила до нього й казала: Захисти мене від мого супротивника.
\v 4 А він не хотів того досить тривалий час. Згодом сказав собі: Хоч і Бога не боюся, і людей не соромлюся,
\v 5 але через те, що мені докучає ця вдова, захищу її, щоб не приходила й не докучала мені.
\v 6 І мовив Господь: Слухайте, що каже неправедний суддя.
\v 7 Чи ж Бог не захистить своїх обранців, що кличуть до нього день і ніч, чи баритиметься до них?
\v 8 Кажу вам: оборонить їх негайно. Одначе Людський Син, як прийде, то чи знайде віру на землі?
\v 9 А для тих, що надіються на себе, ніби вони праведні і за ніщо мають інших, розповів цю притчу:
\v 10 Два чоловіки ввійшли до храму помолитися; один фарисей, а другий митник.
\v 11 Фарисей, ставши, отак собі молився: Боже, дякую тобі, що я не такий, як інші люди — грабіжники, несправедливі, перелюбники, або як оцей митник;
\v 12 пощу двічі на тиждень, даю десятини з усього, що надбаю.
\v 13 А митник, здалека стоячи, не смів навіть очей звести до неба, але бив себе в груди, кажучи: Боже, милосердний будь до мене, грішного.
\v 14 Кажу вам, що цей повернувся до своєї хати виправданий більше, ніж той; бо кожен, хто підноситься, — буде понижений; а хто себе понижує, — піднесений буде.
\v 15 Приносили ж до нього й немовлят, щоб до них доторкнувся; учні, побачивши, забороняли їм.
\v 16 А Ісус покликав їх та й каже: Пустіть, хай діти до мене приходять і не бороніть їм, бо Царство Боже — для них.
\v 17 Щиру правду кажу вам: хто не прийме Божого Царства, як дитина, той не ввійде до нього.
\v 18 І запитав його якийсь знатний, кажучи: Учителю добрий, що мені зробити, аби успадкувати вічне життя?
\v 19 Ісус же йому відповів: Чому звеш мене добрим? Ніхто не є добрий, тільки сам Бог.
\v 20 Заповіді знаєш: не чини перелюбу, не вбивай, не кради, не свідчи неправдиво, шануй батька свого та матір [свою].
\v 21 Він же сказав: Усе це я виконував змолоду.
\v 22 Почувши це, Ісус сказав йому: Ще одного ти не зробив: усе, що маєш, продай і роздай бідним, — і матимеш скарб на небі; і йди за мною.
\v 23 Він же, почувши це, зажурився, бо був дуже багатий.
\v 24 Як побачив Ісус, що той зажурився, то сказав: Як нелегко багатим увійти до Божого Царства;
\v 25 бо легше верблюдові пройти через вушко голки, ніж багатому ввійти до Божого Царства.
\v 26 Ті, що слухали, спитали: А хто ж тоді може врятуватися?
\v 27 Він же відказав: Неможливе для людей — можливе для Бога.
\v 28 І мовив Петро: Ось ми, лишивши своє, пішли за тобою.
\v 29 Він же сказав їм: Щиру правду кажу вам: що немає нікого, хто лишив хату, або батьків, або братів, або дружину, або дітей задля Божого Царства,
\v 30 і не одержував значно більше тепер, а в майбутньому — вічне життя.
\v 31 Узявши дванадцятьох, промовив до них: Ось ідемо до Єрусалима, і довершиться все, написане пророками про Людського Сина;
\v 32 бо він буде виданий поганам, буде висміяний, зневажений, обпльований;
\v 33 збичувавши, уб'ють його; але третього дня він воскресне.
\v 34 Але вони нічого з цього не зрозуміли; це слово було приховане від них — і не збагнули сказаного.
\v 35 Сталося так, що, коли наблизився він до Єрихона, якийсь сліпець сидів при дорозі й жебрав.
\v 36 Почувши юрбу, що проходила, запитав, що це.
\v 37 Йому відказали, що проходить Ісус Назарянин.
\v 38 Він закричав, кажучи: Ісусе, сину Давидів, помилуй мене!
\v 39 І ті, що йшли попереду, погрожували йому, щоб замовк, а він же ще дужче кричав: Сину Давидів, помилуй мене!
\v 40 Спинившись, Ісус наказав привести його до себе. Коли він наблизився, запитав його:
\v 41 Що хочеш, аби я для тебе зробив? Він же сказав: Господи, щоб мені повернувся зір.
\v 42 Ісус сказав йому: Стань видючий, твоя віра тебе врятувала.
\v 43 І враз прозрів і пішов за ним, прославляючи Бога. І весь народ, побачивши це, віддав хвалу Богові.
\c 19
\v 1 І, ввійшовши в місто, переходив через Єрихон.
\v 2 І ось чоловік, що звався Закхей, — він був старший над митниками і був багатий,
\v 3 — прагнув побачити Ісуса, хто він, але не міг через юрбу, бо мав малий зріст.
\v 4 Побігши наперед, виліз на смоковницю, щоб його побачити, коли тудою проходитиме.
\v 5 Прийшовши на це місце, поглянув Ісус, [побачив його і] сказав до нього: Закхею, поквапся злізти, бо сьогодні мені належить бути в твоїй оселі.
\v 6 Той, поквапившись, швидко зліз і прийняв Його, радіючи.
\v 7 А всі очевидці нарікали, кажучи: Навіщо зайшов у гості до грішного чоловіка.
\v 8 Став Закхей і сказав до Господа: Ось, Господи, даю бідним половину мого майна, і якщо кого чим скривдив був, повертаю вчетверо більше.
\v 9 Ісус же промовив до нього: Сьогодні спасіння завітало до цієї оселі, бо й він син Авраамів;
\v 10 Людський Син прийшов знайти та врятувати те, що загинуло.
\v 11 Коли вони слухали це, розповів ще одну притчу; бо він був близько до Єрусалима, а вони сподівалися, що от-от має об'явитися Боже Царство.
\v 12 Отже, сказав: Один чоловік шляхетного роду пішов у далеку країну, щоб одержати собі царство й повернутися.
\v 13 Покликав десятьох своїх рабів, дав їм десять мін і сказав їм: Торгуйте, доки не прийду.
\v 14 Та громадяни ненавиділи його і послали посольство слідом за ним, кажучи: Не хочемо, щоб він царював над нами.
\v 15 І сталося, що коли він, одержавши царства, повернувся, то звелів покликати до себе тих рабів, яким дав срібло, аби довідатися, що вони вторгували.
\v 16 Приходить перший і каже: Пане, міна твоя принесла десять мін1.
\v 17 І відказав йому: Добрий рабе, гаразд, бо в малому ти був вірний, володій десятьма містами.
\v 18 Прийшов другий, кажучи: Пане, міна твоя принесла п'ять мін.
\v 19 Сказав же й цьому: І ти будь над п'ятьма містами.
\v 20 І ще один прийшов, кажучи: Пане, ось твоя міна, яку мав я відкладену в хустці.
\v 21 Адже я боявся тебе, бо ти жорстока людина, береш те, чого не поклав, і жнеш те, чого не посіяв.
\v 22 Каже йому: Вустами твоїми суджу тебе, лукавий рабе. Ти знав, що я жорстока людина, що беру те, чого не поклав, і що жну те, чого не посіяв.
\v 23 Чому ж не дав ти мого срібла купцям? І я, повернувшись, узяв би своє з прибутком.
\v 24 І тим, що стояли, сказав: Візьміть від нього міну і дайте тому, що має десять мін.
\v 25 І відповіли йому: Пане, він же має десять мін.
\v 26 Кажу ж вам: Кожному, хто має, дасться, а від того, хто не має, і те, що має, відбереться [від нього].
\v 27 А тих моїх ворогів, що не хотіли, аби я царем був над ними, приведіть сюди і повбивайте їх переді мною.
\v 28 Сказавши це, пішов попереду, простуючи до Єрусалима.
\v 29 І сталося, як наблизився він до Витфагії і Витанії, до гори, що зветься Оливна, послав двох учнів,
\v 30 кажучи: Ідіть до села, що навпроти; ввійшовши до нього, знайдете осля прив'язане, на яке ніхто з людей ніколи не сідав; відв'яжіть його і приведіть.
\v 31 Коли хто запитає вас, навіщо відв'язуєте, то скажете [йому], що Господь його потребує.
\v 32 Посланці пішли й знайшли все так, як сказав він їм.
\v 33 Коли відв'язували осля, запитали його господарі: Навіщо відв'язуєте осля?
\v 34 Вони ж відказали, що Господь його потребує.
\v 35 Привели осля до Ісуса і, накинувши на нього свою одіж, посадили Ісуса.
\v 36 Коли він їхав, стелили своє вбрання на дорозі.
\v 37 Як наблизився він до підніжжя Оливної гори, численні учні почали з радістю хвалити Бога гучним голосом — за всі дива, які побачили,
\v 38 кажучи: Благословенний Цар, що йде в ім'я Господнє: мир на небі і слава на висотах.
\v 39 А деякі фарисеї з юрби сказали до нього: Учителю, заборони це своїм учням.
\v 40 У відповідь він сказав: Кажу вам, коли вони замовкнуть, кричатиме каміння.
\v 41 Коли він наблизився і побачив місто, то заплакав над ним,
\v 42 кажучи: Якби ти зрозуміло хоч у цей день, що потрібне для миру [твого]; тепер же це сховане від очей твоїх.
\v 43 Бо прийдуть дні на тебе — і твої вороги оточать тебе валом, візьмуть в облогу тебе, стиснуть тебе звідусюди,
\v 44 розіб'ють тебе й твоїх дітей у тобі, не лишать каменя на камені в тобі, бо не зрозуміло ти часу твоїх відвідин.
\v 45 Увійшовши до храму, почав виганяти тих, що продавали [в ньому й купували],
\v 46 кажучи їм: Написано: Мій дім буде молитовним домом, а ви зробили його печерою розбійників.
\v 47 І навчав щодня в храмі. Архиєреї, книжники, старшини народу прагнули його погубити,
\v 48 та не знаходили, як це зробити, бо ввесь народ держався і слухав його.
\c 20
\v 1 І сталося одного дня, коли навчав він народ у храмі і благовістив, то прийшли архиєреї та книжники з старшинами
\v 2 і мовили до нього, кажучи: Скажи нам, якою владою ти це робиш, або хто дав тобі цю владу?
\v 3 У відповідь він сказав їм: Запитаю вас і я [одне] слово, і скажіть мені:
\v 4 хрещення Івана було з неба чи від людей?
\v 5 Вони міркували собі, кажучи: Коли скажемо: З неба, — відкаже: Чому ж ви не повірили йому?
\v 6 Якщо ж скажемо: Від людей, — увесь народ поб'є нас камінням; бо переконаний, що Іван є пророк.
\v 7 І вони відповіли, що не знають ізвідки.
\v 8 А Ісус сказав їм: То й я не скажу вам, якою владою це роблю.
\v 9 Почав же людям розповідати таку притчу: Один чоловік насадив виноградник, віддав його робітникам та й відбув на довший час.
\v 10 У певну пору послав до робітників раба, щоб дали йому з виноградних плодів; а робітники, побивши його, відіслали ні з чим.
\v 11 І знову послав другого раба; вони й того побили, зневажили та й відіслали ні з чим.
\v 12 І знову послав третього: вони й цього поранили й вигнали.
\v 13 Сказав тоді господар виноградника: Що маю робити? Пошлю свого улюбленого сина: чи часом, [побачивши] його, не посоромляться?
\v 14 Угледівши його, робітники міркували собі, кажучи: Це спадкоємець, убиймо його, щоб спадщина стала наша.
\v 15 І викинувши його геть з виноградника, вбили. Що ж зробить їм господар виноградника?
\v 16 Прийде й вигубить цих робітників та віддасть виноградник іншим. Почувши, сказали: Хай цього не станеться!
\v 17 Він же, поглянувши на них, сказав: Що означає написане: камінь, що його відкинули будівничі, став наріжним?
\v 18 Кожен, хто спаде на той камінь, розіб'ється; [а] на кого він сам упаде, розчавить його.
\v 19 І хотіли архиєреї та книжники прибрати його до рук тієї ж години, але злякалися народу, бо зрозуміли, що сказав цю притчу до них.
\v 20 Стежачи, послали підглядачів, які видавали себе за праведних, аби схопити його на слові та видати його урядові й владі намісника.
\v 21 Запитали його, кажучи: Учителю, знаємо, що правильно говориш і навчаєш, не дивишся на обличчя, але по правді наставляєш на Божу дорогу.
\v 22 Чи належить нам давати данину кесареві чи ні?
\v 23 Зрозумівши їхнє лукавство, сказав до них: [Чому мене спокушуєте?]
\v 24 Покажіть мені динарій: чий там образ і напис? [Відповівши], вони сказали: Кесарів.
\v 25 А він відказав їм: Тож віддайте те, що кесареве, — кесареві, а те, що Боже, — Богові.
\v 26 І не могли піймати його на слові перед народом і, здивувавшись його відповіддю, замовкли.
\v 27 Підійшли деякі з садукеїв, — що твердять, ніби воскресіння немає, — та й запитали його,
\v 28 кажучи: Учителю, Мойсей записав нам, що коли в кого помер брат, що має дружину, а помер бездітний, то нехай його брат візьме її за дружину та відновить насіння для свого брата.
\v 29 Отже, було сім братів: і перший, узявши дружину, помер бездітним;
\v 30 другий, [узявши дружину, також помер бездітним];
\v 31 третій узяв — і так само всі семеро — жоден не лишив дітей, усі померли.
\v 32 Зрештою померла й жінка.
\v 33 При воскресінні котрому з них вона буде дружиною? Бо семеро мали її за дружину.
\v 34 І, [відповівши], сказав їм Ісус: Сини цього віку женяться і виходять заміж.
\v 35 А ті, що будуть гідні того віку й воскреснуть з мертвих, не женяться і не виходять заміж;
\v 36 бо більше вмерти не можуть, оскільки є рівні ангелам, є Божими синами, бувши синами воскресіння.
\v 37 А що мертві встають, то й Мойсей показав при кущі, коли назвав Господа Богом Авраамовим, і Богом Ісааковим, і Богом Яковим.
\v 38 Бог же не є Богом мертвих, а живих, — бо всі для нього живуть.
\v 39 У відповідь деякі з книжників сказали: Учителю, добре сказав ти.
\v 40 Більше не сміли його ні про що запитувати.
\v 41 Сказав він до них: Як же це кажуть, що Христос є сином Давидовим?
\v 42 Таж сам Давид говорить у книзі Псалмів: Мовив Господь Господеві моєму: сядь праворуч мене,
\v 43 доки не покладу ворогів твоїх підніжком ногам твоїм.
\v 44 Давид, отже, його називає Господом, як же він йому син?
\v 45 Коли весь народ слухав, казав своїм учням:
\v 46 Стережіться книжників, що бажають ходити в шатах і люблять вітання на торговищах та перші сидіння в синаґоґах і перші місця на вечерях,
\v 47 які з'їдають оселі вдовиць і напоказ довго моляться; вони дістануть дуже тяжке засудження.
\c 21
\v 1 Поглянувши, побачив тих, що вкидали свої багаті дари в скарбницю.
\v 2 Помітив і одну бідну вдову, що вкидала туди дві лепти,
\v 3 і сказав: Щиру правду кажу вам, що ця бідна вдова більше від усіх укинула:
\v 4 бо всі ці з свого достатку вкидали в дар [Богові], а вона зі свого нестатку вкинула все, що мала на прожиття.
\v 5 І коли дехто говорив про храм, що прикрашений коштовним камінням та посудом, сказав:
\v 6 Настануть дні, коли з того, що бачите, не лишиться і каменя на камені, який не був би розвалений.
\v 7 Запитали його, кажучи: Учителю, коли ж це буде і який знак того, коли це має статися?
\v 8 Він відповів: Стережіться, щоб ви не були ошукані, бо багато хто прийде під моїм ім'ям, кажучи: Це я, і: Час наблизився. Не йдіть, отже, за ними.
\v 9 Коли ж почуєте про війни і розрухи, — не бійтеся: бо треба, щоб це раніше сталося, але ще не кінець.
\v 10 Тоді говорив їм: Повстане народ проти народу і царство проти царства;
\v 11 будуть місцями великі землетруси, й голод, пошесті, жахи й великі знаки з неба будуть.
\v 12 А перед цим усім накладуть на вас свої руки і переслідуватимуть, видаючи в синаґоґи та в'язниці; поведуть вас до царів і володарів через моє ім'я;
\v 13 станеться ж вам це — на свідчення.
\v 14 Покладіть, отже, в серцях ваших наперед не гадати, що відповідати;
\v 15 бо Я вам дам мову та мудрість, яким не зможуть протиставитись чи відповісти всі противники ваші.
\v 16 Видані будете і батьками, і братами, і родиною, і друзями, і вб'ють декого з вас,
\v 17 і будете зненавиджені всіма через моє ім'я.
\v 18 Але й волосина з вашої голови не пропаде.
\v 19 У вашій терпеливості здобудете свої душі.
\v 20 Коли ж побачите Єрусалим, оточений вояками, тоді знайте, що наблизилось його спустошення.
\v 21 Тоді ті, що в Юдеї, хай тікають у гори, а ті, що всередині, — хай виходять; ті, що в околицях, — хай не входять до нього,
\v 22 бо то будуть дні помсти, щоб сповнилося все написане.
\v 23 Горе ж вагітним і тим, що годуватимуть грудьми в ті дні. Бо буде велика біда на землі й гнів на цьому народі;
\v 24 впадуть від вістря меча, підуть у полон до всіх народів, а Єрусалим буде потоптаний поганами, доки не скінчаться часи поган.
\v 25 І будуть знаки на сонці, місяці, зорях і переполох серед народів землі від раптового морського шуму та розбурхання,
\v 26 коли люди ціпенітимуть від страху й очікування того, що надходить на всесвіт; бо небесні сили порушаться.
\v 27 І тоді побачать Людського Сина, що йде на хмарі з силою і великою славою.
\v 28 Коли ж почнеться це збуватися, випростайтеся і піднесіть свої голови, бо наближається ваше визволення.
\v 29 І розповів їм притчу: Погляньте на смоковницю і на всі дерева:
\v 30 коли вже пускають листя, — і бачачи це, то самі знаєте, що близько літо;
\v 31 так і ви, коли побачите, що це збувається, — знайте, що близько Боже Царство.
\v 32 Щиру правду кажу вам, що не мине і рід цей, як усе станеться.
\v 33 Небо й земля минуть, а мої слова не минуть.
\v 34 Стережіться, щоб ваші серця не обтяжувалися ненажерством та пияцтвом і життєвими клопотами і щоб не надійшов на вас той день несподівано,
\v 35 мов сітка, бо прийде він на все, що живе на поверхні всієї землі.
\v 36 Тож пильнуйте, постійно молітеся, щоб змогли ви уникнути всього того, що має відбутися, — і стати перед Людським Сином.
\v 37 Удень він був у храмі й навчав, а вночі виходив, перебував на горі, що зветься Оливною.
\v 38 Зранку всі люди приходили до нього в храм, щоб послухати його.
\c 22
\v 1 Наближалося свято Опрісноків, що зветься Пасхою.
\v 2 Архиєреї та книжники шукали, як убити його, але боялися народу.
\v 3 Ввійшов сатана в Юду, званого Іскаріотом, що був із числа дванадцятьох.
\v 4 І він пішов, домовився з архиєреями та воєводами, як його видасть їм.
\v 5 Ті зраділи й погодились дати йому срібняків.
\v 6 І він пристав і шукав слушного часу, щоб видати його їм без народу.
\v 7 Настав день опрісноків, коли належало жертвувати пасху.
\v 8 І послав він Петра й Івана, сказавши: Підіть і приготуйте нам пасху, щоб ми її спожили.
\v 9 Вони сказали йому: Де хочеш, щоб ми приготували?
\v 10 Він відповів їм: Ось, як входитимете до міста, зустріне вас чоловік, який в глечику нестиме воду; йдіть за ним до оселі, куди він увійде,
\v 11 і скажіть господареві оселі: Учитель питає тебе: Де світлиця, в якій споживу пасху з моїми учнями?
\v 12 І він вам покаже велику вистелену світлицю: там приготуйте.
\v 13 Вони рушили, знайшли, як він сказав їм, і приготували пасху.
\v 14 І коли настав час, сів до столу — і апостоли з ним.
\v 15 Він сказав до них: Бажанням забажав я їсти з вами цю пасху, перш ніж піду на муки;
\v 16 кажу вам, що вже не їстиму її, поки не сповниться в Божім Царстві.
\v 17 Взявши чашу та віддавши хвалу, сказав: Візьміть її і поділіть між собою;
\v 18 кажу вам, що не питиму відтепер з плоду лози, доки не прийде Боже Царство.
\v 19 І, взявши хліб та віддавши хвалу, переломив і дав їм, кажучи: Це моє тіло, що за вас віддається; це робіть на спомин про мене.
\v 20 Так само й чашу по вечері, кажучи: Ця чаша — Новий Завіт у моїй крові, що за вас проливається.
\v 21 Ось і рука того, що видає мене, — зі мною, при столі.
\v 22 Отже, Син Людський іде, як призначено; але горе тій людині, що його видає.
\v 23 І вони почали дошукуватися між собою, котрий з них був би тим, що це зробить.
\v 24 Була й суперечка між ними, хто з них більший.
\v 25 Він сказав їм: Царі народів панують над ними, а ті, що володіють ними, звуться доброчинцями.
\v 26 Ви ж не так, але більший між вами хай буде як менший, і старший — як той, що служить.
\v 27 Хто ж бо більший — той, що сидить, чи той, що служить? Чи не той, що сидить? Я ж серед вас — це той, що служить.
\v 28 Ви є ті, що лишилися зі мною при моїх випробуваннях;
\v 29 і я заповідаю вам так, як заповів мені мій Батько Царство,
\v 30 щоб ви їли й пили за моїм столом у моїм Царстві, щоб ви засіли на престолах судити дванадцять племен Ізраїлевих.
\v 31 [Сказав же Господь]: Симоне, Симоне, ось сатана випросив вас, щоб пересіяти, як пшеницю;
\v 32 я ж благав за тебе, щоб не забракло тобі віри; і ти, коли навернешся, зміцни своїх братів.
\v 33 Той відказав йому: Господи, з тобою я готовий іти і до в'язниці, і на смерть.
\v 34 Він же мовив: Кажу тобі, Петре, не заспіває півень сьогодні, як ти тричі зречешся мене, що не знаєш мене.
\v 35 І сказав їм: Коли я послав вас без гамана, і без торби, і без взуття, чи чогось вам забракло? Вони ж сказали: Нічого.
\v 36 Сказав же їм: Але тепер, хто має гаман, хай візьме; також і торбу; і хто не має, хай продасть свою одіж і купить меча.
\v 37 Кажу вам, що на мені має збутися те, що написане: До злочинців зараховано його; бо і це в мені звершується.
\v 38 Вони сказали: Господи, ось тут два мечі. А він відповів їм: Досить.
\v 39 Вийшовши, пішов, за звичаєм, на Оливну гору, а за ним — пішли учні.
\v 40 Прийшовши на місце, сказав їм: Моліться, щоб не ввійшли ви в спокусу.
\v 41 І сам відійшов від них, як докинути каменем, припав на коліна й молився,
\v 42 кажучи: Батьку, коли хочеш, зроби, щоб минула мене чаша ця; одначе хай буде не моя воля, але твоя.
\v 43 З'явився ж до нього ангел з неба, який додав йому сили.
\v 44 Перебуваючи у великій тривозі, ще ревніше молився; піт його став як згустки крови, що спливали на землю.
\v 45 Вставши від молитви, підійшов до учнів; знайшов їх, що вони заснули від смутку;
\v 46 сказав їм: Чому спите? Устаньте й моліться, щоб ви не ввійшли в спокусу.
\v 47 Ще як він говорив, то вже юрба і з нею той, що зветься Юдою, один із дванадцятьох, ішов перед ними і наблизився до Ісуса, щоб поцілувати його: [бо дав їм цей знак: Кого поцілую, — той і є].
\v 48 Ісус сказав йому: Юдо, то ти поцілунком видаєш Людського Сина?
\v 49 Ті, що були з ним, як побачили те, що відбувається, сказали: Господи, чи не вдарити нам мечем?
\v 50 Ударив один з них архиєреєвого раба і відтяв йому праве вухо.
\v 51 Озвався Ісус і сказав: Лишіть, уже досить і, доторкнувшись до вуха, оздоровив його.
\v 52 Сказав Ісус до тих, що прийшли по нього, — до архиєреїв, воєвод храму та старійшин: Наче проти розбійника вийшли ви з мечами й киями?
\v 53 Щодня, як я був з вами в храмі, ви не підняли рук проти мене. Але це ваша година і влада темряви.
\v 54 Схопили його, повели і ввели в двір архиєрея. Петро ішов здалека.
\v 55 Як запалили вогонь серед двору і разом сиділи, Петро сидів серед них.
\v 56 Побачивши його при світлі, як сидів, якась рабиня, поглянувши на нього, сказала: І цей був з ним.
\v 57 Він же відрікся, кажучи: Жінко, я не знаю його.
\v 58 Невдовзі другий, побачивши його, сказав: І ти з них. Петро ж сказав: Чоловіче, я ні.
\v 59 Минула приблизно одна година і ще якийсь твердив, кажучи: Справді, і цей був з ним, бо він галилеянин.
\v 60 Промовив Петро: Чоловіче, не знаю, про що ти говориш. І тут же, як він говорив, заспівав півень.
\v 61 Обернувшись, Господь поглянув на Петра; і Петро згадав слово Господнє, як сказав він до нього: Перше, ніж півень сьогодні заспіває, зречешся мене тричі.
\v 62 І, вийшовши геть, він гірко заплакав.
\v 63 А мужі, що держали Ісуса, глузували з нього, б'ючи;
\v 64 зав'язавши йому очі, [били його по обличчю і] питали його, кажучи: Пророкуй, хто тебе вдарив?
\v 65 І багато іншого, зневажливого, наговорювали на нього.
\v 66 Як настав день, зібралася рада старшин народу, архиєреїв та книжників, повели його на свої збори,
\v 67 кажучи: Якщо ти Христос, то скажи нам. Він відповів їм: Якщо я вам скажу, не повірите;
\v 68 якщо ж запитаю, не відповісте [мені і не відпустите].
\v 69 Віднині ж буде, що Людський Син сидітиме по правиці Божої сили.
\v 70 Тоді всі запитали: Чи ти Божий Син? А він їм відповів: Ви самі твердите, що то я.
\v 71 Вони ж сказали: Навіщо нам потрібне якесь свідчення? Ми ж самі почули з Його вуст.
\c 23
\v 1 І встали всі вони, і повели його до Пилата.
\v 2 Почали його оскаржувати, кажучи: Ми знайшли цього, який бунтував наш народ, забороняв давати кесареві данину, і який каже, що він Христос Цар.
\v 3 Пилат запитав його, кажучи: Чи ти є цар юдеїв? Він же, відповівши, сказав йому: Ти кажеш.
\v 4 Пилат сказав архиєреям та юрбі: Жодної вини я не бачу в цій людині.
\v 5 Вони ж іще наполегливіше твердили, кажучи, що він підбурює народ, навчає по всій Юдеї, починаючи з Галилеї і аж сюди.
\v 6 Пилат, почувши це, запитав, чи він галилеянин;
\v 7 переконавшись, що є з підвладних Іродових, відіслав його до Ірода, який саме був у Єрусалимі.
\v 8 Ірод, побачивши Ісуса, дуже зрадів; давно бажав його побачити, бо чув [багато] про нього і сподівався побачити від нього якийсь знак.
\v 9 Ставив йому багато запитань, але він нічого йому не відповідав.
\v 10 Архиєреї та книжники стояли, запопадливо оскаржуючи його.
\v 11 Ірод зі своїми вояками, принизивши та висміявши його, одягнув у світлу одіж і повернув його до Пилата.
\v 12 Стали того дня друзями Ірод і Пилат; раніше вони ворогували між собою.
\v 13 Пилат, покликавши архиєреїв, начальників та народ,
\v 14 сказав до них: Привели ви мені цього чоловіка як такого, що підбурює народ. І ось я перед вами допитав, не знайшов у цій людині ніякої провини з того, що його оскаржуєте.
\v 15 Також Ірод, який повернув його нам, — і він нічого гідного смерти не зробив;
\v 16 тож, покаравши його, відпущу.
\v 17 [Треба ж було йому кожного свята відпускати їм когось одного.]
\v 18 Закричала юрба, вигукувала: Візьми цього, а відпусти Вараву;
\v 19 цей був ув'язнений за якийсь заколот у місті і за вбивство.
\v 20 Знову заговорив до них Пилат, бажаючи відпустити Ісуса.
\v 21 Вони кричали, кажучи: Розіпни, розіпни його.
\v 22 І він утретє сказав до них: Яке ж зло він зробив? Нічого гідного смерти не знайшов я в ньому: покараю його й відпущу.
\v 23 Вони ж наполягали гучними голосами, вимагали його розп'яти; перемогли голоси їхні [та архиєрейські].
\v 24 Пилат судив згідно з їхніми вимогами:
\v 25 відпустив того, за якого вони просили, — що за бунт і вбивство був посаджений до в'язниці. Ісуса ж видав на їхню волю.
\v 26 І повели його. Взявши якогось Симона з Киринеї, що йшов із поля, завдали йому нести хрест за Ісусом.
\v 27 Ішла ж за ним велика юрба народу та жінки, які голосили й оплакували його.
\v 28 Повернувшись до них, Ісус сказав: Дочки єрусалимські, не плачте за мною, краще плачте за собою та своїми дітьми,
\v 29 бо ось настають дні, коли скажуть: Блаженні неплідні, і лона, що не родили, і груди, що не годували.
\v 30 Тоді почнуть казати горам: Упадіть на нас, і горбам: Покрийте нас.
\v 31 Бо коли із зеленим деревом це роблять, то що станеться із сухим?
\v 32 Вели з ним і інших двох злочинців, щоб убити.
\v 33 І коли прийшли на місце, що зветься Лобне, тут розп'яли його і злочинців — одного праворуч, а другого ліворуч.
\v 34 Ісус говорив: Батьку, прости їм, бо вони не знають, що роблять. А ті, що ділили його одіж, кидали жеребки.
\v 35 А народ стояв і дивився. Насміхалися і начальники [з ними], кажучи: Інших рятував, — хай же порятує і себе самого, якщо він Христос, Божий обранець.
\v 36 Глузували з нього й вояки; приступали, оцет йому подавали,
\v 37 кажучи: Якщо ти Юдейський Цар, порятуй себе сам.
\v 38 Був напис, [зроблений] над ним — [письмом грецьким, латинським та гебрайським]: Це — Юдейський Цар.
\v 39 Один із розп'ятих злочинців зневажав його, кажучи: Чи ти не Христос? Порятуй себе й нас.
\v 40 Обізвався і другий, докоряв йому, кажучи: Чи ти не боїшся Бога, коли й сам на таке засуджений?
\v 41 Але ми — справедливо, бо дістаємо по справедливості за наші вчинки; Він же нічого злого не зробив.
\v 42 І додав: Ісусе, згадай мене, коли прийдеш у Царство твоє.
\v 43 І сказав йому: Щиру правду кажу тобі, сьогодні зі мною будеш у раю.
\v 44 І як настала шоста година; наступила темрява по всій землі — до дев'ятої години;
\v 45 погасло сонце, а церковна завіса роздерлася навпіл.
\v 46 Скрикнувши гучним голосом, Ісус промовив: Батьку, в твої руки передаю свій дух. Сказавши це, віддав дух.
\v 47 Побачивши те, що сталося, сотник прославив Бога, кажучи: Справді, цей чоловік був праведний.
\v 48 Численні присутні, які прийшли на це видовище, і, спостерігаючи те, що сталося, били себе в груди й верталися.
\v 49 Віддалік стояли й дивилися всі його знайомі та жінки, що ішли за ним з Галилеї.
\v 50 Один чоловік, на імя Йосип, який був радником, людина добра й праведна,
\v 51 з юдейського міста Ариматеї, — не пристав до ради та до їхнього діла, бо сам очікував Божого Царства;
\v 52 підійшовши до Пилата, він випросив тіло Ісусове;
\v 53 знявши його, обвинув полотном та поклав у висічену гробницю, до якої ніколи ніхто не був покладений.
\v 54 Була п'ятниця, надходила субота.
\v 55 А жінки, що йшли слідом, — ті, що прибули з ним із Галилеї, — побачили гріб і як було покладене його тіло.
\v 56 Повернувшись, вони приготували пахощі та миро, а в суботу спочивали, згідно із заповіддю.
\c 24
\v 1 Першого дня після суботи дуже рано прийшли до гробу, несучи пахощі, які приготували, [і ще дехто з ними].
\v 2 Знайшли, що камінь відвалений від гробниці;
\v 3 увійшовши, не знайшли тіла Господа Ісуса.
\v 4 І сталось, як безпорадні вони були в цьому, то два мужі стали біля них у блискучих одежах.
\v 5 Налякалися вони й посхиляли обличчя до землі; а ті сказали до них: Чому ви шукаєте живого між мертвими?
\v 6 Його немає тут, бо воскрес. Згадайте, як мовив вам ще, коли був у Галилеї,
\v 7 кажучи: Треба, щоб Людський Син був виданий у руки людей-грішників, був розп'ятий і воскрес на третій день.
\v 8 Тоді згадали його слова.
\v 9 Повернувшись від гробу, сповістили про все це одинадцятьом та всім іншим.
\v 10 Були Марія Магдалина, Іванна, Марія Яковова та інші з ними. Розповіли апостолам про це.
\v 11 Та слова їхні здалися їм вигадкою, не вірили їм.
\v 12 Підвівшись, Петро побіг до гробу і, схилившись, побачив ризи, [що лежали] одні — і відійшов, дивуючись собі з того, що сталося.
\v 13 Двоє з них ішли того дня до села, віддаленого на шістдесят стадій від Єрусалима, яке називалося Емаус;
\v 14 вони говорили між собою про все, що відбулося.
\v 15 І сталося, як розмовляли вони й допитувалися, сам Ісус, наблизившись, пішов з ними;
\v 16 очі їхні були затуманені, тому його не пізнали.
\v 17 І спитав він їх: Що це за річ, над якою міркуєте між собою, ідучи? І чого ви такі сумні?
\v 18 У відповідь один, на ймення Клеопа, сказав до нього: Чи ти часом не єдиний чужинець у Єрусалимі, який не знає того, що сталося в ньому цими днями?
\v 19 І запитав їх: А що саме? Вони відповіли Йому: Про Ісуса Назарянина, мужа пророка, сильного ділом і словом перед Богом і перед усім народом;
\v 20 як видали його архиєреї і наші можновладці на засуд смерти і розп'яли його.
\v 21 Ми сподівалися, що він той, хто має визволити Ізраїль. І до того ж оце третій день, відколи те сталося.
\v 22 Деякі наші жінки налякали нас, побувавши рано при гробі,
\v 23 і не знайшли його тіла. Прийшли й кажуть, що появу ангелів бачили, які сповістили, що він живий.
\v 24 Тоді пішли деякі з нас до гробу — і знайшли все, як жінки казали; самого ж його не побачили.
\v 25 Тоді він сказав їм: О, нерозумні й повільні серцем, для того, щоб повірити в усе, що говорили пророки.
\v 26 Чи не треба було перетерпіти Христові й увійти в свою славу?
\v 27 І почавши від Мойсея та від усіх пророків, роз'яснив їм з усього Письма, що було про нього.
\v 28 Наблизилися до села, до якого йшли. А він удавав, ніби йде далі.
\v 29 Просили його, кажучи: Лишайся з нами, бо вечоріє, вже день закінчується. Він увійшов, щоб лишитися з ними.
\v 30 І сталося, як сів він за столом з ними, взявши хліб, поблагословив і, переломивши, давав їм,
\v 31 — тут відкрилися їхні очі й упізнали його. Але він став невидимий для них.
\v 32 І сказали до себе: Чи не горіло наше серце, коли говорив нам у дорозі і роз'яснював нам Письмо?
\v 33 Вставши, тієї ж години повернулися до Єрусалима, знайшли зібраних одинадцятьох і тих, що були з ними;
\v 34 говорили, що справді Господь воскрес і з'явився Симонові.
\v 35 А ці розповіли про те, що сталося в дорозі, і як об'явився їм під час переламування хліба.
\v 36 Як вони говорили про це, — сам [Ісус] став посеред них і сказав їм: Мир вам.
\v 37 Злякавшись і перестрашившись, вони думали, що бачать духа.
\v 38 А він сказав до них: Чому ви стурбовані, чому думки входять до ваших сердець?
\v 39 Гляньте на мої руки, на мої ноги. Це ж я сам! Доторкніться до мене — подивіться, що дух тіла й кісток не має; як бачите, я їх маю.
\v 40 Сказавши це, показав їм руки та ноги.
\v 41 А як вони ще чудувалися і не вірили з радости, сказав їм: Чи маєте щось із їжі тут?
\v 42 Вони дали йому частину печеної риби [і бджолиного меду].
\v 43 Взявши, Він їв перед ними.
\v 44 І промовив до них: Ось слова, які я сказав вам, ще коли був з вами: Треба, щоб збулося все написане про мене і в законі Мойсеєвім, і в пророків, і в псалмах.
\v 45 Тоді прояснив їхній розум, щоб зрозуміли Писання.
\v 46 Сказав їм: Так написано, і [необхідно було] перетерпіти Христові та воскреснути з мертвих на третій день;
\v 47 щоб проповідувалося в ім'я його покаяння на відпущення гріхів між усіма народами, почавши від Єрусалима.
\v 48 Ви [ж є] свідками цього.
\v 49 І ось я посилаю на вас обітницю мого Батька, а ви лишайтеся в місті [Єрусалимі], доки не зодягнетеся силою з висоти.
\v 50 Вивівши їх до Витанії, піднявши свої руки, поблагословив їх.
\v 51 І сталося, що коли благословляв їх, відступив від них і піднісся на небо.
\v 52 А вони, поклонившись йому, з великою радістю повернулися до Єрусалима,
\v 53 і були постійно в храмі, [хвалячи і] прославляючи Бога. [Амінь.]
\id 
\c 1
\v 1 Спочатку було слово, і слово було в Бога, і слово було Богом.
\v 2 Воно було споконвіку в Бога.
\v 3 Через нього все постало; а без нього не постало нічого з того, що постало.
\v 4 У ньому було життя — і життя було світлом для людей,
\v 5 а світло світить у темряві, і темрява його не огорнула.
\v 6 З'явився чоловік, посланий від Бога; ім'я йому — Іван.
\v 7 Він прийшов для свідчення, — щоб свідчити про світло, щоб усі повірили через нього.
\v 8 Не був він світлом, а тільки щоб свідчити про світло.
\v 9 Правдивим світлом був той, хто освітлює кожну людину, що приходить на світ.
\v 10 У світі був, і світ через нього постав, але світ його не пізнав.
\v 11 До своїх прийшов — і свої його не прийняли.
\v 12 А тим, які прийняли його, дав владу стати Божими дітьми, тим, які вірять у його ім'я.
\v 13 Вони не народилися ні з крови, ні з тілесного бажання, ані з бажання чоловіка, — але від Бога.
\v 14 І слово стало тілом, і замешкало між нами, і ми бачили славу його, славу як єдинородного від Батька, сповненого ласки й правди.
\v 15 Іван свідчить про нього, закликаючи і кажучи: Він той, про кого я говорив, що він іде за мною й переді мною був, бо був раніше від мене.
\v 16 Бо з його повноти ми всі одержали ласку за ласкою.
\v 17 Бо закон даний був через Мойсея, а ласка й правда прийшли через Ісуса Христа.
\v 18 Бога ніхто ніколи не бачив; але єдинородний Бог, який є в лоні Батька, — він визнав.
\v 19 Це — свідчення Івана, коли юдеї з Єрусалима послали до нього священиків і левитів, щоб запитати його: Хто ти є?
\v 20 І визнав, не зрікся, визнав: Я — не Христос.
\v 21 І запитали його: То хто ж ти? Чи не Ілля? Відповів: Ні. Чи ти пророк? Відповів: Ні.
\v 22 Сказали йому: Хто ж ти такий? Щоб дали ми відповідь тим, які послали нас. Що скажеш про себе самого?
\v 23 Відповів: Я голос того, що волає в пустині: Рівняйте дорогу Господеві, — як ото сказав був пророк Ісая.
\v 24 Були й послані від фарисеїв.
\v 25 Запитали його, і сказали йому: Чому хрестиш, коли ти не Христос, не Ілля і не пророк?
\v 26 Іван відповів їм, кажучи: Я хрещу водою, але серед вас стоїть той, кого ви не знаєте,
\v 27 який іде за мною, [але був ще до мене,] — я йому не гідний розв'язати ремінця на взутті.
\v 28 Це сталося у Витанії, на другім боці Йордану, де Іван хрестив.
\v 29 Наступного дня він бачить Ісуса, який іде до нього, і каже: Ось ягня Боже, що бере на себе гріх світу.
\v 30 Це той, про кого я казав, що за мною йде чоловік, який був ще до мене, був раніше від мене.
\v 31 Я не знав його, але я прийшов хрестити водою, щоб він з'явився Ізраїлеві.
\v 32 І засвідчив Іван, промовляючи: Бачив я Духа, що сходив, мов голуб із неба, і який зостався на ньому.
\v 33 Я не знав його, але той, хто послав мене хрестити водою, сказав мені: Над ким побачиш Духа, що сходить і перебуває над ним, — той є тим, хто хрестить Духом Святим.
\v 34 Так я побачив і засвідчив, що він і є Божим Сином.
\v 35 Наступного дня знову стояв Іван з двома своїми учнями.
\v 36 Побачивши Ісуса, що йшов, промовив: Ось Боже ягня.
\v 37 І почули це обидва його учні, як він казав — і пішли за Ісусом.
\v 38 Ісус же, обернувшись і побачивши, що вони за ним ідуть, каже їм: Чого шукаєте? Вони сказали йому: Равві, — що в перекладі означає Учителю, — де ти живеш?
\v 39 Каже їм: Ходіть і побачите. Прийшли й побачили, де він жив, побули в нього той день;
\v 40 було це близько десятої години. Андрій, брат Симона — Петра, був одним із двох, які почули це від Івана і які пішли за ним.
\v 41 Він розшукав спочатку свого брата Симона й каже йому: Ми знайшли Месію — тобто в перекладі — Христа.
\v 42 Привів він його до Ісуса. Ісус, поглянувши на нього, сказав: Ти Симон, син Івана1; ти назвешся Кифою, — тобто в перекладі Петром каменем.
\v 43 Наступного дня забажав він піти в Галилею; знайшов там Пилипа та й каже йому Ісус: Ходи за мною.
\v 44 Пилип був з Витсаїди, з міста Андрія і Петра.
\v 45 Знаходить Пилип Натанаїла й каже йому: Ми знайшли того, про кого Мойсей у законі написав і пророки, — Ісуса, Йосипового сина з Назарета.
\v 46 Сказав йому Натанаїл: Чи може бути щось доброго з Назарета? Каже йому Пилип: Прийди й подивися.
\v 47 Побачив Ісус Натанаїла, який ішов до нього, і каже про нього: Ось справжній ізраїльтянин, який не має в собі підступности.
\v 48 Каже йому Натанаїл: Звідки мене знаєш? Відповів Ісус і сказав йому: Ще до того, як закликав тебе Пилип, я бачив тебе, як ти був під смоковницею.
\v 49 Відповів Натанаїл [і сказав] йому: Равві, ти Син Божий, ти Цар Ізраїлю.
\v 50 Відповів Ісус і сказав йому: Ти повірив тому, що я сказав тобі, що побачив тебе під смоковницею? Ще більше від цього побачиш!
\v 51 І каже йому: Щиру правду, щиро кажу вам: [відтепер] побачите відкрите небо, Божих ангелів, які підносяться і опускаються над Людським Сином.
\c 2
\v 1 Третього дня було весілля в Кані Галилейській; була там мати Ісусова;
\v 2 на весілля був запрошений Ісус із своїми учнями.
\v 3 Як забракло вина, Ісусова мати каже до нього: Не мають вина.
\v 4 Каже їй Ісус: Що з того мені й тобі, жінко? Ще не настала моя година.
\v 5 Промовила його мати слугам: Зробіть, що тільки вам скаже.
\v 6 Лежали там шість кам'яних посудин на воду для юдейського очищення, кожна вміщала по дві або три міри.
\v 7 Каже їм Ісус: Наповніть посудини водою. І наповнили їх ущерть.
\v 8 Ще каже їм: Тепер зачерпніть і занесіть старості. Вони понесли.
\v 9 Коли староста покуштував воду, що стала вином, то не знав, звідки воно; слуги ж, які зачерпували воду, знали; кличе тоді староста молодого
\v 10 та й каже йому: Кожна людина подає спочатку добре вино, а гірше — як нап'ються; [а] ти зберіг добре вино дотепер.
\v 11 Такий початок чуд зробив Ісус у Кані Галилейській, показавши славу свою; і його учні повірили в нього.
\v 12 Після цього пішов до Капернаума — сам, його мати, його брати, його учні; і пробули там небагато днів.
\v 13 Наближалася юдейська Пасха — й Ісус пішов до Єрусалима.
\v 14 І знайшов у храмі тих, що продають овець, волів, голубів, і сидять міняйли.
\v 15 Зробивши бича з мотузків, вигнав усіх із храму, овець та волів, і розсипав гроші міняйлам, а столи поперевертав;
\v 16 тим, що продавали голубів, сказав: Заберіть їх звідси, не робіть оселі мого Батька домом торгівлі.
\v 17 Згадали його учні, що написано: Ревність до твого дому з'їдає мене.
\v 18 Відповіли на це юдеї і сказали йому: Який знак покажеш нам, що таке робиш?
\v 19 Відповів Ісус і сказав їм: Зруйнуйте цей храм — і за три дні я збудую його.
\v 20 Сказали юдеї: Сорок шість років будувався цей храм, а ти за три дні збудуєш його?
\v 21 Він же говорив про храм свого тіла.
\v 22 Коли він воскрес із мертвих, то згадали його учні ці його слова — і повірили і в Писання, і в мовлене Ісусом слово.
\v 23 Коли ж був у Єрусалимі на святі Пасхи, то багато людей, коли побачили ті чуда, які він творив, повірили в його ім'я.
\v 24 Сам же Ісус не звірявся їм, бо сам знав усе
\v 25 й не потребував, щоб хтось свідчив про людину: адже сам знав, що було в людині.
\c 3
\v 1 Був один чоловік із фарисеїв, звався Никодимом, старшина юдейський.
\v 2 Прийшов він до нього вночі і сказав йому: Равві, знаємо, що ти прийшов від Бога як Учитель, бо ніхто не може робити таких чуд, які ти робиш, коли б Бог не був з ним.
\v 3 Відповів Ісус і сказав йому: Щиру правду, щиру кажу тобі: коли хто не народиться згори, то не може побачити Божого Царства.
\v 4 Каже до нього Никодим: Як може людина, будучи старою, народитися? Чи може вона вдруге увійти до лона своєї матері й народитися?
\v 5 Відповів Ісус: Щиру правду, щиру кажу тобі: коли хто не народиться з води і Духа, не може ввійти до Божого Царства.
\v 6 Народжене від тіла є тілом, а народжене від Духа є Духом.
\v 7 Не дивуйся з того, що я сказав тобі: вам треба народитися згори.
\v 8 Дух дме, де хоче, — і чуєш його голос; але не знаєш, звідки приходить і куди йде. Так буває з кожним, хто народжений від Духа.
\v 9 Відповів Никодим і сказав йому: Як може це статися?
\v 10 Ісус у відповідь промовив до нього: Ти — учитель ізраїльський, і цього не знаєш?
\v 11 Щиру правду, щиру кажу тобі, що те, що знаємо, — говоримо, і про те, що бачили, — свідчимо; та нашого свідчення не приймаєте.
\v 12 Якщо про земне сказав вам і ви не вірите, то як повірите, якщо скажу вам про небесне?
\v 13 Ніхто не піднісся на небо, — тільки той, що зійшов з неба: Син Людський, [що на небі].
\v 14 Як Мойсей підняв змію в пустині, так треба, щоб піднятий був Син Людський,
\v 15 щоб кожний, хто вірить у нього, [не загинув, але] мав вічне життя.
\v 16 Тому що Бог так полюбив світ, що дав [свого] єдинородного Сина, аби кожний, хто вірить у нього, не загинув, але мав вічне життя.
\v 17 Бо Бог не послав [свого] Сина у світ, щоб судити світ, але щоб світ врятувався через нього.
\v 18 Хто вірить у нього, не буде засуджений; а хто не вірить, той уже засуджений, бо не повірив в ім'я єдинородного Божого Сина.
\v 19 Це і є суд, — що світло прийшло у світ, але люди краще полюбили темряву, ніж світло, бо їхні діла були погані.
\v 20 Адже кожний, хто чинить зло, ненавидить світло, не приходить до світла, щоб його вчинки не були засуджені, [оскільки вони лукаві].
\v 21 А хто чинить правду, той іде до світла, щоб очевидними були його діла, бо вони зроблені по Божому.
\v 22 Відтак прийшов Ісус з учнями в Юдею і з ними там перебував та хрестив.
\v 23 Іван також хрестив в Еноні, що поблизу Салима, бо там було вдосталь води; люди приходили й хрестилися;
\v 24 бо Іван [ще] не був укинутий до в'язниці.
\v 25 Виникла була суперечка між Івановими учнями та юдеями щодо очищення.
\v 26 Прийшли вони до Івана і сказали йому: Равві, той, що був з тобою на тім боці Йордану, про якого ти свідчив, — він хрестить і всі йдуть до нього.
\v 27 Відповів Іван і сказав: Людина не може нічого приймати, якщо не буде дано їй з неба.
\v 28 Ви самі мені свідчите про те, що я казав, що не є Христом, а лише посланий поперед нього.
\v 29 Хто має молоду, — є молодим; друг молодого, стоячи й слухаючи його, радіє від голосу молодого. Оце і є моя радість — вона тепер сповнилася.
\v 30 Йому належить зростати, а мені — зменшуватися.
\v 31 Хто приходить згори, — той над усіма. Хто є з землі, той земний і по-земному говорить. Хто приходить з неба, — той над усіма;
\v 32 те, що він побачив і почув, — про це й свідчить, але його свідчення ніхто не приймає.
\v 33 Хто ж прийняв його свідчення, той ствердив, що Бог є правдивий.
\v 34 Бо кого Бог послав, той говорить Божі слова, тому що [Бог] дає Духа щедро.
\v 35 Батько любить Сина і дав усе йому в руки.
\v 36 Хто вірить у Сина, той має вічне життя; а хто не вірить у Сина, той життя не побачить, але Божий гнів перебуває на ньому.
\c 4
\v 1 Щойно Ісус зрозумів, що фарисеї почули, ніби він збирає та хрестить учнів більше ніж Іван,
\v 2 — хоч сам Ісус не хрестив, а його учні, -
\v 3 то залишив він Юдею і знову пішов до Галилеї.
\v 4 Треба було йому перейти Самарією.
\v 5 Приходить до самарянського міста, що називається Сихар, — поблизу села, яке Яків дав був своєму синові Йосипові.
\v 6 Була там криниця Якова. Ісус, утомившись з дороги, сів отак при криниці. Було десь близько шостої години.
\v 7 Приходить жінка з Самарії по воду. Каже їй Ісус: Дай мені напитися.
\v 8 Бо учні його відійшли були до міста, щоб купити їжі.
\v 9 І мовила до нього жінка-самарянка: Як ти, будучи юдеєм, просиш пити в мене, коли я жінка-самарянка? Адже юдеї не спілкуються з самарянами.
\v 10 Відповів Ісус і сказав їй: Коли б ти знала Божий дар і хто є той, що говорить тобі: Дай мені напитися — ти б просила в нього, і він дав би тобі живої води.
\v 11 Каже йому жінка: Пане, не маєш відра і криниця глибока, — звідки маєш живу воду?
\v 12 Чи ти є більший за нашого батька Якова, — який дав нам криницю, і сам з неї пив, і сини його, і худоба його?
\v 13 Відповів Ісус і сказав їй: Кожний, хто п'є цю воду, знову буде спраглий,
\v 14 а хто питиме воду, яку я йому дам, не буде спраглим повік; бо вода, яку йому дам, стане в ньому джерелом води, що тече до вічного життя.
\v 15 Каже до нього жінка: Пане, дай мені цієї води, щоб я не була спрагла та не приходила сюди черпати.
\v 16 Каже їй [Ісус]: Іди, поклич свого чоловіка і приходь сюди.
\v 17 Відповіла жінка й сказала йому: Не маю я чоловіка. Каже їй Ісус: Добре ти сказала, що не маєш чоловіка,
\v 18 бо п'ятеро чоловіків мала, і той, якого нині маєш, не є твоїм чоловіком. Це ти правду сказала.
\v 19 Каже жінка до нього: Пане, я бачу, що ти пророк.
\v 20 Наші предки вклонялися на цій горі, а ви кажете, що те місце, де треба кланятися, розташоване в Єрусалимі.
\v 21 Промовив Ісус до неї: Жінко, вір мені, що надходить час, коли ні на цій горі, ні в Єрусалимі не вклонятиметесь Батькові.
\v 22 Ви кланяєтеся тому, кого не знаєте; ми ж кланяємося тому, кого знаємо, бо спасіння — від юдеїв.
\v 23 Але надходить час — і вже тепер він є, — коли правдиві поклонники поклоняться Батькові Духом і правдою; бо й Батько шукає собі таких поклонників.
\v 24 Бог є Духом — і хто йому поклоняється, повинен поклонятися духом і правдою.
\v 25 Відказує йому жінка: Знаю, що прийде Месія, який називається Христом; коли він прийде, то сповістить нам усе.
\v 26 Каже їй Ісус: Я, що говорить з тобою, є ним.
\v 27 І тоді надійшли його учні і дивувалися, що розмовляв із жінкою. Одначе ніхто з них не спитав: Чого хочеш?, або: Навіщо говориш з нею?
\v 28 А жінка лишила своє відро, пішла до міста й каже людям:
\v 29 Ходіть та подивіться на чоловіка, який мені сказав усе, що я зробила; чи не є він, бува, Христос?
\v 30 Вийшли з міста й ішли до нього.
\v 31 Тим часом учні просили його, кажучи: Равві, їж.
\v 32 Він сказав їм: Я маю їсти страву, якої ви не знаєте.
\v 33 Учні перемовлялися між собою: Чи не приносив хто йому їсти?
\v 34 Каже їм Ісус: Моя страва — чинити волю того, що послав мене, та довершити його справу.
\v 35 Чи не кажете ви, що за чотири місяці настануть жнива? А я кажу вам: Підніміть ваші очі, погляньте на ниви, які вже половіють до жнив.
\v 36 Хто жне, той одержує винагороду і збирає плід для вічного життя, щоб разом раділи, хто сіє і хто жне.
\v 37 Бо тут справджується приказка: Один сіє, інший жне.
\v 38 Я послав вас жати там, де ви не трудилися; інші трудилися, а ви пожинаєте їхню працю.
\v 39 Багато самарян із того міста повірило в нього за слово, яке засвідчила жінка, що: Він сказав мені все, що я зробила.
\v 40 Ось чому, коли прийшли до нього самаряни, то просили його, щоб побув у них. І був там два дні.
\v 41 І ще чимало повірило за його слово.
\v 42 Жінці ж казали: Вже не через твоє свідчення віримо, бо самі чули і знаємо, що він є справжній рятівник світу — [Христос].
\v 43 А через два дні пішов звідти, [і пішов] до Галилеї,
\v 44 бо сам Ісус засвідчив, що пророк не має пошани в своїй батьківщині.
\v 45 Отже, коли прийшов у Галилею, галилеяни прийняли його, побачивши все, що зробив у Єрусалимі на святі, — бо й вони ходили на свято.
\v 46 Отож, [Ісус] знову прийшов до Кани Галилейської, де перетворив був воду на вино. В Капернаумі був якийсь придворний, син якого нездужав.
\v 47 Почувши, що Ісус прийшов з Юдеї до Галилеї, він пішов до нього і просив [його], щоб завітав та зцілив його сина, що був при смерті.
\v 48 Ісус сказав до нього: Якщо не бачите знаків і чудес, не вірите.
\v 49 Каже до нього придворний: Господи, прийди хутчій, поки не померло моє дитя.
\v 50 Каже йому Ісус: Іди, твій син живий. [І] повірив чоловік у слово, яке сказав йому Ісус, і пішов.
\v 51 Зразу, як він входив, його раби зустріли його [і сповістили йому], кажучи, що його син живий.
\v 52 Запитав у них про годину, в якій йому покращало. Сказали йому, що вчора, о сьомій годині залишила його пропасниця.
\v 53 Зрозумів батько, що то була якраз та година, в якій сказав йому Ісус: Твій син живий. І повірив він сам і весь його дім.
\v 54 Це вже було друге чудо, що його звершив Ісус, прийшовши з Юдеї в Галилею.
\c 5
\v 1 Після цього було юдейське свято, й Ісус прийшов до Єрусалима.
\v 2 Є в Єрусалимі біля овечої брами купіль, що по-юдейському називається Ветзата1, вона має п'ять входів.
\v 3 В них лежало багато недужих, сліпих, кривих, сухих, [які очікували хвилювання води.
\v 4 Бо ангел Господній щороку сходив до купелі і збурював воду. Хто перший заходив після збурення води, той ставав здоровим, хоч би якою була його недуга.]
\v 5 Був там один чоловік, що тридцять вісім років нездужав.
\v 6 Ісус, побачивши його, як лежав, і збагнувши, що довго він уже хворіє, каже йому: Чи хочеш одужати?
\v 7 Відповів йому недужий: Пане, не маю людини, яка б після збурення води вкинула мене в купіль. Коли ж я приходжу, то інший уже заходить поперед мене.
\v 8 Каже йому Ісус: Устань, візьми лежанку свою і ходи.
\v 9 І чоловік тут же став здоровим, узяв свою лежанку й почав ходити.
\v 10 Була тоді субота. Тому юдеї казали до того, що видужав: Нині субота, і не годиться тобі носити свою лежанку.
\v 11 Він же відповів їм: Той, хто мене оздоровив, сказав мені: візьми свою лежанку й ходи.
\v 12 Запитали його: Хто той чоловік, що сказав тобі взяти й ходити?
\v 13 Оздоровлений не знав, хто він, бо Ісус увійшов у юрбу, що була на тім місці.
\v 14 Згодом зустрів його Ісус у храмі й сказав йому: Ось ти й видужав; більше не гріши, щоб з тобою чого гіршого не сталося.
\v 15 Пішов цей чоловік та сповістив юдеям, що його оздоровив Ісус.
\v 16 І стали юдеї переслідувати Ісуса, [й намагалися його вбити] за те, що робив таке в суботу.
\v 17 Ісус же відповів їм: Мій Батько дотепер творить — і я творю.
\v 18 Отже, юдеї ще більше хотіли його вбити, — не тільки за те, що порушував суботу й що Бога називав своїм Батьком, роблячи себе рівним Богові.
\v 19 Відповідав Ісус і говорив їм: Щиру правду, щиру кажу вам: Син не може робити нічого сам від себе, лишень те, що бачить, як Батько робить; що він робить, — те й Син також робить.
\v 20 Бо Батько любить Сина і показує йому все, що сам робить; і покаже йому справи ще більші від цих, щоб ви дивувалися.
\v 21 Отож, як Батько воскрешає мертвих і оживляє, так і Син, кого хоче, — оживляє.
\v 22 Бо Батько не судить нікого, але дав Синові весь суд,
\v 23 аби всі шанували Сина, як шанують Батька. Хто не шанує Сина, той не шанує і Батька, який його послав.
\v 24 Щиру правду, щиру кажу вам, що хто слухає моє слово і вірить у того, що послав мене, має вічне життя і на суд не приходить, але перейшов від смерти до життя.
\v 25 Щиру правду, щиру кажу вам, що надходить година — і вона вже настала, — коли мертві почують голос Сина Божого і, почувши, оживуть.
\v 26 Бо як Батько має життя в собі, так дав і Синові мати життя в собі.
\v 27 І дав владу йому [і] суд чинити, бо він є Людським Сином.
\v 28 Не дивуйтеся цьому, бо настає час, коли всі, що в могилах, почують його голос;
\v 29 і вийдуть ті, що робили добро, на воскресіння життя, а ті, що робили зло, — на воскресіння суду.
\v 30 Не можу я сам від себе робити нічого: як чую, так і суджу, і мій суд справедливий, бо не домагаюсь своєї волі, але волю того, хто мене послав, — [Батька].
\v 31 Якщо я свідчу сам про себе, то моє свідчення неправдиве.
\v 32 Є інший, хто свідчить про мене; і знаю, що свідчення, яким він свідчить про мене, правдиве.
\v 33 Ви посилали були до Івана, і він засвідчив правду.
\v 34 Втім, я не приймаю свідчення від людини, але кажу це для того, щоб ви бути спасені.
\v 35 Він був світильником, що горів і світив, ви ж хотіли порадуватися від його світла на якусь годину.
\v 36 Я маю свідчення більше від Іванового, бо справи, які мені доручив Батько, щоб я їх виконав, — ті справи, які роблю, свідчать про мене, що Батько мене послав.
\v 37 І сам Батько, який послав мене, засвідчив про мене. А ви голосу його ніколи не чули і виду його ніколи не бачили,
\v 38 і не маєте його слова, яке перебувало б у вас, бо не вірите тому, кого він послав.
\v 39 Дослідіть Писання; ви ж бо думаєте, що в них є вічне життя, — а вони свідчать про мене.
\v 40 І не хочете прийти до мене, щоб мати життя.
\v 41 Слави від людей не приймаю,
\v 42 але знаю вас, що Божої любови не маєте в собі.
\v 43 Я прийшов в ім'я мого Батька — і не приймаєте мене. Якщо ж інший прийде в своє ім'я, того приймете.
\v 44 Як ви можете вірити, приймаючи один від одного славу, а не шукати слави, що від єдиного Бога?
\v 45 Не думайте, що я звинувачуватиму вас перед Батьком; є той, хто вас осуджує, — Мойсей, на якого ви надієтеся.
\v 46 Бо коли б ви повірили Мойсеєві, то вірили б і мені, бо він писав про мене.
\v 47 Якщо ж не вірите його писанням, то як повірите моїм словам?
\c 6
\v 1 Після цього Ісус пішов на другий бік моря Тиверіядської Галилеї.
\v 2 І за ним ішла велика юрба, бо бачили чуда, які робив над недужими.
\v 3 Вийшов Ісус на гору й сидів там із своїми учнями.
\v 4 Наближалася Пасха — юдейське свято.
\v 5 Отже, Ісус, піднявши очі й побачивши, що велика юрба йде до нього, каже до Пилипа: За що купимо хліби, щоб вони поживилися?
\v 6 Говорив це, випробовуючи його, бо сам знав, що хотів робити.
\v 7 Відповів йому Пилип: Замало буде хліба за двісті динаріїв, щоб кожний щось трохи одержав.
\v 8 Каже йому один із його учнів, Андрій, брат Симона-Петра:
\v 9 Тут є [один] хлопець, який має п'ять ячмінних хлібів та дві рибини, але що це на таку кількість?
\v 10 Промовив Ісус: Розсадіть людей. Було тут багато трави. Тож розсілися люди, числом яких п'ять тисяч.
\v 11 Узяв Ісус хліби і, віддавши хвалу, подав [учням; учні ж] — тим, що розсілися; також і рибу, скільки бажали.
\v 12 Коли наїлися, велів своїм учням: Зберіть залишки, щоб ніщо не пропало.
\v 13 Зібрали й наповнили дванадцять кошиків шматками з п'ятьох ячмінних хлібів, що залишилися від тих, які їли.
\v 14 Тоді люди, побачивши чудо, яке [Ісус] зробив, говорили, що він є правдивим пророком, який приходить у світ.
\v 15 Ісус же, збагнувши, що хочуть прийти, взяти його й проголосити царем, відійшов знову сам на гору.
\v 16 З настанням вечора його учні зійшли до моря,
\v 17 увійшли до човна й попливли на другий бік моря, до Капернаума. Уже стемніло, а Ісус ще не приходив до них;
\v 18 море розхвилювалося, бо подув великий вітер.
\v 19 Коли пропливли десь зо двадцять п'ять чи тридцять стадій, побачили, Ісус йде по морю і наближається до човна, — і злякалися.
\v 20 Він же каже їм: Це я, не бійтеся.
\v 21 Хотіли взяти його до човна; тим часом човен пристав до берега, куди вони пливли.
\v 22 Наступного дня юрба, що стояла з другого боку моря, побачила, що іншого човна там не було, крім [того] одного, [до якого ввійшли його учні],
\v 23 і що Ісус не входив до човна з своїми учнями, а лише самі його учні пішли. Тим часом з Тиверіяди припливли інші човни поблизу того місця, де їли хліби, де Господь віддав хвалу.
\v 24 Коли люди побачили, що там нема ані Ісуса, ані учнів, вони самі посідали в човни й попливли до Капернаума, шукаючи Ісуса.
\v 25 Коли знайшли його по той бік моря, сказали йому: Равві, коли ти прибув сюди?
\v 26 Відповів їм Ісус і сказав: Щиру правду, щиру кажу вам: шукаєте мене не тому, що побачили чуда, але тому, що їли хліб і наситилися.
\v 27 Працюйте ж не на поживу, що гине, але на поживу, що залишається на вічне життя, які дасть вам Людський Син; бо призначив його Бог Батько.
\v 28 Спитали в нього: Що нам робити, аби чинити Божі діла?
\v 29 Відповів Ісус, сказав їм: Те є Боже діло, щоб повірили ви в того, кого він послав.
\v 30 Сказали йому: Яке знамення зробиш, щоб ми його побачили й повірили тобі? Що вчиниш?
\v 31 Наші батьки їли манну в пустині, згідно з написаним: хліб з неба дав їм їсти.
\v 32 Відказав їм Ісус: Щиру правду, щиру кажу вам: не Мойсей дав вам хліба з неба, але мій Батько дає вам правдивий хліб з неба;
\v 33 Божий хліб — це той, що сходить з неба і дає світові життя.
\v 34 Сказали тоді йому: Господи, давай нам завжди цей хліб.
\v 35 Сказав [же] їм Ісус: Я є хліб життя; хто приходить до мене, — не зголодніє, і хто вірить у мене, — ніколи не матиме спраги.
\v 36 Але я сказав вам, що ви хоч і бачили мене, але не вірите.
\v 37 Усе, що дає мені Батько, прийде до мене; і того, що приходить до мене, — не вижену,
\v 38 бо я зійшов з неба виконувати не мою волю, а волю того, хто мене послав — [Батька].
\v 39 А воля того, що мене послав, — [Батька], — є та, щоб усе, дане мені ним, я не втратив, але воскресив останнього дня.
\v 40 Воля мого Батька та, щоб кожний, хто бачить Сина й вірить у нього, мав вічне життя; і я воскрешу його останнього дня.
\v 41 Ремствували на нього юдеї, бо сказав: Я є хліб, що зійшов з неба,
\v 42 — і казали: Чи це не Ісус, Йосипів син, батька й матір якого ми знаємо? Як же тепер каже [він]: Я зійшов з неба?
\v 43 Відповів Ісус і сказав їм: Не ремствуйте між собою.
\v 44 Ніхто не може прийти до мене, коли Батько, що мене послав, не притягне його, — і я воскрешу його останнього дня.
\v 45 Написано в пророків: І всі будуть навчені Богом. Кожний, хто чув Батька і навчився, приходить до мене.
\v 46 Не тому, що Батька хтось бачив; хіба лише той, що є від Бога, — він і бачив Батька.
\v 47 Щиру правду, щиру кажу вам, що хто вірить [у мене], той має вічне життя.
\v 48 Я є хлібом життя.
\v 49 Ваші батьки їли манну в пустині — і померли.
\v 50 Це ж є хліб, що сходить з неба, аби хто його споживе, — не вмер.
\v 51 Я живий хліб, що зійшов з неба; якщо хто споживе цей хліб, житиме вічно. Хліб, який я дам, — це моє тіло, [яке я віддам] за життя світу.
\v 52 Сперечалися між собою юдеї, кажучи: Як може він дати нам спожити своє тіло?
\v 53 Сказав їм Ісус: Щиру правду, щиру кажу вам: якщо не споживатимете тіла Людського Сина і не питимете його крови, не матимете в собі життя.
\v 54 Хто споживає моє тіло і п'є мою кров, той має вічне життя, — і я його воскрешу останнього дня.
\v 55 Бо моє тіло є правдивою поживою, а моя кров є правдивим напоєм.
\v 56 Хто споживає моє тіло і п'є мою кров, той перебуває в мені і я в ньому.
\v 57 Як ото послав мене живий Батько, — і я живу через Батька, — так і той, хто їстиме мене, житиме через мене.
\v 58 Це хліб, що зійшов з неба. Не як батьки [ваші манну] споживали й померли; а хто споживатиме цей хліб, житиме вічно.
\v 59 Отак говорив він, навчаючи у Капернаумській синаґозі.
\v 60 Чимало його учнів, почувши це, казали: Жорстока ця мова. Хто може його слухати?
\v 61 Ісус же, знаючи в собі, що його учні ремствують на нього, сказав їм: Чи це вас спокушує?
\v 62 А, як побачите, що Людський Син підноситься туди, де був раніше?
\v 63 Дух оживляє, а тіло не приносить жодної користи. Слова, які я вам сказав, є духом і життям.
\v 64 Але є деякі з вас, що не вірять. Ісус із самого початку знав, хто ті, що не вірять, і хто той, що його зрадить.
\v 65 І додав: Задля цього сказав вам, що ніхто не може прийти до мене, якщо йому не було дано від [мого] Батька.
\v 66 Віднині багато хто з його учнів відійшли геть і вже не ходили з ним.
\v 67 Тоді Ісус сказав дванадцятьом: Чи й ви не хочете відійти?
\v 68 Відповів йому Симон-Петро: Господи, до кого ж ми підемо? Ти ж бо маєш слова вічного життя;
\v 69 і ми повірили й пізнали, що ти є святий — [Син живого] Бога.
\v 70 Відповів їм Ісус: Чи не дванадцятьох я вибрав? Але один з вас є дияволом.
\v 71 Говорив він про Юду Симонового Іскаріота, бо саме він, будучи одним із дванадцятьох, мав його зрадити.
\c 7
\v 1 Після цього Ісус ходив Галилеєю; не хотів ходити по Юдеї, бо юдеї намагалися його вбити.
\v 2 А наближалося юдейське свято Кучок.
\v 3 І сказали йому його брати: Вийди звідси й піди до Юдеї, щоб і твої учні побачили діла, які робиш.
\v 4 Бо ніхто нічого не робить потайки, але сам шукає, як стати відомим. Якщо робиш таке, то вияви себе світові.
\v 5 Бо — і його брати не вірили в нього.
\v 6 На це каже їм Ісус: Мій час іще не настав, але ваш час завжди готовий.
\v 7 Світ не може вас ненавидіти. Мене ж він ненавидить, бо я свідчу про нього, що його діла злі.
\v 8 Ідіть на свято; я ж не піду на це свято, бо мій час іще не виповнився.
\v 9 Сказавши це, сам лишився в Галилеї.
\v 10 Коли ж його брати пішли на свято, то й він пішов, але не явно, а наче потайки.
\v 11 Юдеї шукали його під час свята й питали: Де він?
\v 12 І була про нього велика суперечка між людьми. Казали одні, що він добрий; інші ж казали, що ні, він обманює народ.
\v 13 Відкрито ж ніхто не говорив про нього, бо боялися юдеїв.
\v 14 Посередині свята Ісус увійшов до храму й навчав.
\v 15 Дивувалися юдеї, кажучи: Як він знає книги, не вчившись?
\v 16 Відповів їм Ісус, сказав: Моя наука — не моя, але того, хто мене послав.
\v 17 Якщо хто хоче чинити його волю, той пізнає науку, — чи вона від Бога, чи я кажу від себе.
\v 18 Хто говорить від себе самого, той шукає собі слави; а хто шукає слави для того, що послав його, той правдивий і немає в ньому неправди.
\v 19 Чи не Мойсей дав вам закон? А ніхто з вас не виконує закону. Чому ж ви мене хочете вбити?
\v 20 Юрба відповіла [і сказала]: Чи не біса маєш? Хто тебе хоче вбити?
\v 21 Відповів Ісус і сказав їм: Одне діло зробив я, — і всі дивуєтеся.
\v 22 Мойсей заповідав вам обрізатися — не тому що воно від Мойсея, але що від батьків, — і ви в суботу обрізуєте чоловіка.
\v 23 Якщо чоловік приймає обрізання в суботу, щоб не був порушений закон Мойсея, то чого ж ви на мене гніваєтеся, що я уздоровив у суботу всю людину?
\v 24 Не судіть з вигляду, але судіть справедливим судом.
\v 25 Тут же деякі єрусалимці казали: Чи це не той, якого хочуть убити?
\v 26 Ось, говорить відкрито — і нічого йому не кажуть. Чи справді упевнилися старшини, що він Христос?
\v 27 Але ж ми знаємо, звідки він є; коли ж прийде Христос, ніхто не знатиме, звідки він.
\v 28 Тоді Ісус голосно промовив у храмі, навчаючи й розповідаючи: І мене знаєте, і звідки я знаєте; я не прийшов від себе, але правдивим є той, що послав мене, — ви його не знаєте.
\v 29 Я ж його знаю, бо я від нього, він мене послав.
\v 30 Намагалися схопити його, але ніхто не простягав до нього рук, бо ще не настала його година.
\v 31 Багато людей повірили в нього і казали: Коли прийде Христос, чи робитиме він більші чуда від цих, які цей зробив?
\v 32 Почули фарисеї, що юрба гомоніла таке про нього. І послали фарисеї та архиєреї своїх слуг, щоб схопили його.
\v 33 Сказав Ісус: Ще короткий час буду з вами та й піду до того, що послав мене.
\v 34 Шукатимете мене і не знайдете; і де я буду, ви туди не зможете прийти.
\v 35 Міркували між собою юдеї: Куди це він хоче йти, що ми не знайдемо його? Чи до виселенців між греками хоче йти, та й греків навчати?
\v 36 Що ото за слово він сказав: Шукатимете мене і не знайдете; і де я буду, ви туди не зможете прийти?
\v 37 Останнього великого дня свята Ісус стояв і закликав, кажучи: Якщо хто спраглий, хай приходить до мене і п'є.
\v 38 Хто вірить у мене, як сказано в Писанні, ріки живої води з нутра його витечуть.
\v 39 Це він сказав про Духа, якого мали одержати ті, хто повірять у нього. Але Духа ще не було, бо Ісус іще не був прославлений.
\v 40 [Багато хто] з юрби, почувши ці слова, міркував: Це справді пророк.
\v 41 Другі твердили: Це Христос. Ще інші говорили: Чи з Галилеї прийде Христос?
\v 42 Хіба в Писанні не сказано, що Христос прийде з насіння Давидового із Вифлеєма — села, звідки був Давид?
\v 43 Отже, в народі була незгода щодо нього.
\v 44 Деякі ж з них хотіли схопити його, але ніхто не простягав до нього рук.
\v 45 Отже, слуги повернулися до архиєреїв і фарисеїв; а ті дорікали їм: Чому ви не привели його?
\v 46 Відповіли слуги: Ніколи ще не говорила так жодна людина, [як цей чоловік].
\v 47 Відповіли їм фарисеї: Чи й ви, бува, не обмануті?
\v 48 Хіба хтось із старшин повірив у нього чи з фарисеїв?
\v 49 Але ця юрба, що не знає закону, — проклята вона.
\v 50 Каже до них Никодим, який приходив до нього раніше і був одним із них:
\v 51 Чи судить наш закон заздалегіть людину, не вислухавши і не дізнавшись, що вона робить?
\v 52 Відповіли йому і сказали: А ти часом не з Галилеї? Досліди й побачиш, що пророк не приходить з Галилеї.
\v 53 І розійшлися всі по своїх домівках.
\c 8
\v 1 Ісус же пішов на Оливну гору.
\v 2 А вдосвіта знову прийшов до храму; весь народ ішов до нього; сівши, навчав їх.
\v 3 Приводять [до нього] книжники й фарисеї жінку, зловлену під час перелюбу; поставивши її посередині,
\v 4 кажуть до нього: Учителю, ця жінка явно була спіймана в перелюбі.
\v 5 В законі Мойсей наказав нам таких побивати камінням. Що ти на це скажеш?
\v 6 Це розповідали, випробовуючи його, щоб мати на чому оскаржити його. Ісус же, схилившись додолу, писав пальцем на землі,
\v 7 [не звертаючи на них уваги]. Як наполягали у своїх запитаннях, підвівся і сказав до них: Хто з вас без гріха, хай перший кине на неї камінь.
\v 8 І знову, схилившись, писав на землі.
\v 9 Вони ж, почувши, [і будучи засоромлені совістю], відходили один по одному, почавши від старших [до останніх]; і лишився сам [Ісус] та жінка, що стояла посередині.
\v 10 Ісус, підвівши голову [і не побачивши нікого, лиш саму жінку], сказав їй: Жінко, де вони, [ті, що звинуватили тебе]? Ніхто тебе не засудив?
\v 11 Вона відповіла: Ніхто, Господи. Сказав їй Ісус: Я тебе також не засуджую. Іди й відтепер більше не гріши.
\v 12 Знову промовляв до них Ісус, кажучи: Я — світло для світу; хто піде за мною, той не ходитиме в темряві, але матиме світло життя.
\v 13 Тоді сказали йому фарисеї: Ти свідчиш про себе сам і твоє свідчення не є правдивим.
\v 14 Відповів їм Ісус і сказав їм:Хоч я свідчу сам про себе, моє свідчення є правдивим, бо я знаю, звідки прийшов і куди йду;
\v 15 а ви не знаєте, звідки я і куди йду. Ви тілом судите, — я ж не суджу нікого.
\v 16 А якщо я і суджу, то мій суд є правдивим, бо я не один, але з тим, що мене послав, — з Батьком.
\v 17 У вашому ж таки законі написано, що свідчення двох людей є правдивим.
\v 18 Я сам свідчу про себе і свідчить про мене й той, що мене послав, — Батько.
\v 19 Тоді запитали його: Де твій Батько? Відповів Ісус: Ані мене не знаєте, ані мого Батька; коли б ви мене знали, то знали б і мого Батька.
\v 20 Ці слова сказав біля скарбниці, навчаючи в храмі; і ніхто не схопив його, бо ще не надійшла його година.
\v 21 Знову сказав їм [Ісус]: Я відходжу і шукатимете мене, і в гріхові своєму помрете. Куди я йду, туди ви не можете піти.
\v 22 Міркували поміж собою юдеї, чи бува сам себе він не вб'є, коли каже: Куди я іду, туди ви не можете піти?
\v 23 І говорив їм: Ви з долу, я з високости; ви — від цього світу, я — не від цього світу.
\v 24 Тому я сказав вам, що помрете у ваших гріхах. Бо якщо не повірите, що то я, помрете у ваших гріхах.
\v 25 А вони запитали його: Хто ти? Сказав їм Ісус: Я — початок, що й кажу вам.
\v 26 Багато чого маю про вас говорити і судити; але той, хто послав мене, є правдивий; і я світові те говорю, що від нього почув.
\v 27 Не збагнули вони, що то він говорив їм про Батька.
\v 28 Отож, сказав їм Ісус: Коли підіймете Сина Людського, тоді збагнете, що це я і що від себе нічого не роблю, а тільки як навчив мене [мій] Батько, — те й говорю.
\v 29 Той, хто послав мене, — зі мною; [Батько] не лишив мене самого, бо я завжди роблю те, що йому до вподоби.
\v 30 Як він це говорив, багато хто повірив у нього.
\v 31 Тож промовив Ісус до тих юдеїв, які повірили в нього: Якщо ви перебуватимете в моїм слові, тоді справді будете моїми учнями,
\v 32 і пізнаєте правду, і правда зробить вас вільними.
\v 33 Відповіли йому: Ми є Авраамовим насінням і не були ні в кого й ніколи невільниками. То як же ти кажеш, що станемо вільними?
\v 34 Відповів їм Ісус: Щиру правду, щиру кажу вам, що кожний, хто чинить гріх, є невільником гріха.
\v 35 Але невільник не лишається в оселі вічно; Син же лишається вічно.
\v 36 Отож, якщо Син визволить вас, то справді будете вільними.
\v 37 Знаю, що ви є насінням Авраамовим, але прагнете мене вбити, бо моє слово не вміщується в вас.
\v 38 Я кажу те, що побачив у [мого] Батька; а ви чините те, що чули від [вашого] батька.
\v 39 Сказали йому у відповідь: Авраам є наш батько. Каже їм Ісус: Якби ви були Авраамовими дітьми, ви чинили б діла Авраама;
\v 40 нині ж прагнете вбити мене — людину, що сказала вам правду, яку почула від Бога: Авраам такого не робив.
\v 41 Ви робите діла вашого батька. Вони сказали йому: Ми народилися не від перелюбу; маємо одного Батька — Бога.
\v 42 Сказав їм Ісус: Якби Бог був вашим Батьком, ви полюбили б мене, бо я від Бога вийшов і прийшов — не від себе ж самого прийшов, але він мене послав.
\v 43 Чому не розумієте моєї мови? — Бо ви не можете чути мого слова.
\v 44 Ваш батько — диявол і ви хочете виконувати жадання вашого батька. Той був душогубом від самого початку і в правді не встояв, бо нема в ньому правди. Коли говорить неправду, тоді своє говорить, бо він брехун і батько його.
\v 45 А коли я правду кажу, — не вірите мені.
\v 46 Хто з вас оскаржить мене за гріх? Якщо правду кажу, то чому ви мені не вірите?
\v 47 Хто від Бога, той слухає Божі слова; ви ж тому й не слухаєте, що ви не від Бога.
\v 48 Відповіли на це юдеї і сказали: Хіба не так ми говоримо, що ти самарянин і біса маєш?
\v 49 Відповів Ісус: Я біса не маю; але шаную мого Батька, а ви мене зневажаєте.
\v 50 Я не шукаю власної слави: є той, хто шукає і судить.
\v 51 Щиру правду, щиру кажу вам, що коли хто збереже моє слово, не побачить смерти до віку.
\v 52 Сказали йому юдеї: Отепер ми дізналися, що маєш біса. І Авраам помер, і пророки; а ти кажеш, що коли хто збереже моє слово, не скуштує смерти ніколи.
\v 53 Чи ти більший від нашого батька Авраама, який помер? Та й пророки повмирали. Ким себе самого робиш?
\v 54 Відповів Ісус: Якщо я прославлятиму себе самого, то слава моя — ніщо. Це мій Батько мене прославляє, — той, про якого ви кажете, що він є нашим Богом;
\v 55 ви його не пізнали; я ж його знаю. І якщо скажу, що не знаю його, то буду подібним до вас — брехуном; але я його знаю та зберігаю його слово.
\v 56 Авраам, ваш батько, радий був би побачити мій день — і побачив, і втішився.
\v 57 Сказали йому на це юдеї: Не маєш ще й п'ятдесяти років, а вже бачив Авраама?
\v 58 Сказав їм Ісус: Щиру правду, щиру кажу вам: Перш ніж Авраам був, — я є.
\v 59 Тоді схопили каміння, щоб кидати на нього. Ісус же сховався, і вийшов з храму, [пройшовши між ними, й попрямував далі].
\c 9
\v 1 А коли йшов, побачив чоловіка, який був сліпим від народження.
\v 2 Запитали його учні його, кажучи: Учителю, хто згрішив, — він чи батьки його, що сліпим народився?
\v 3 Відповів Ісус: Ані він не згрішив, ані його батьки; але — щоб виявилися на ньому Божі діла.
\v 4 Доки є день, потрібно, щоб робили діла того, хто мене послав; надходить ніч, коли ніхто не зможе робити.
\v 5 Поки я є в світі, я є світлом для світу.
\v 6 Сказавши це, плюнув на землю, зробив болото із слини й помазав ним очі сліпому
\v 7 і сказав йому: Піди вмийся в Силоамській купелі, що в перекладі означає: посланий. Отже, пішов він, умився і прийшов видющим.
\v 8 Сусіди й ті, що бачили його раніше, як він був жебраком, казали: Чи це не той, що сидів і жебрав?
\v 9 Одні говорили, що це він, інші говорили, що ні, але подібний до нього. Він [же] казав: Це я.
\v 10 Тоді випитували в нього: Як тобі відкрилися очі?
\v 11 Він відповів: Чоловік, що його звуть Ісусом, зробив болото й помазав мої очі та сказав мені: Іди в [купіль] Силоам і вмийся. Я пішов, умився і я прозрів.
\v 12 І запитали в нього: Де він? Каже: Не знаю.
\v 13 Ведуть цього, що був колись сліпим, до фарисеїв.
\v 14 Того дня, коли Ісус зробив болото й відкрив йому очі, була саме субота.
\v 15 Знову запитували його фарисеї, як він прозрів. Він сказав їм: Болото поклав мені на очі, я вмився і бачу.
\v 16 Деякі з фарисеїв говорили: Ця людина не від Бога, бо не шанує суботи. Інші казали: Як може грішна людина робити такі чуда? І була між ними суперечка.
\v 17 Знову кажуть сліпому: Що ти скажеш про нього, оскільки відкрив твої очі? Він же сказав: Це пророк.
\v 18 Але юдеї не повірили в те, що був сліпим і став видющим, доки не покликали батьків цього вилікуваного
\v 19 й не запитали їх, кажучи: Чи це ваш син, про якого ви кажете, що народився сліпим? Як же він тепер бачить?
\v 20 Відповіли [їм] його батьки і сказали: Знаємо, що він наш син, що народився сліпим,
\v 21 а чому тепер бачить, — не знаємо, або хто відкрив йому очі, — ми не знаємо. Він дорослий, його й запитайте; хай говорить сам за себе.
\v 22 Отаке сказали його батьки, бо боялися юдеїв; юдеї вже були змовилися, що коли хто визнає його за Христа, — та й буде відлучений того від синаґоґи.
\v 23 Ось чому його батьки сказали: Він дорослий, тож самого його запитайте.
\v 24 Отже, вдруге покликали чоловіка, що був сліпим, і сказали йому: Віддай славу Богові. Ми знаємо, що той чоловік грішний.
\v 25 У відповідь він сказав: Чи він є грішником, — не знаю; одне знаю, що я був сліпий, а тепер бачу.
\v 26 [Ще раз] запитали його: Що він тобі зробив? Як відкрив твої очі?
\v 27 Відповів їм: Я вам уже сказав — і ви не вислухали. Що іще хочете почути? Чи й ви хочете стати його учнями?
\v 28 І нарікали на нього, кажучи: Це ти його учень, а ми учні Мойсея.
\v 29 Ми знаємо, що з Мойсеєм говорив Бог, а цього ми не знаємо, звідки він.
\v 30 Чоловік сказав їм у відповідь: Дивно, що ви не знаєте, звідки він, а він відкрив мої очі.
\v 31 Адже відомо, що грішників Бог не слухає, але коли хто Бога шанує і чинить його волю, — того він слухає.
\v 32 Споконвіку не чувано, щоб хтось відкрив очі тому, хто народився сліпим.
\v 33 Якби він не був від Бога, то не міг би зробити нічого.
\v 34 А вони йому у відповідь сказали: Ти весь у гріхах народився — і ти ще нас учиш? І вигнали його геть.
\v 35 Почувши, що його вигнали геть, Ісус знайшов його і сказав [йому]: Чи віриш ти в Людського Сина?
\v 36 Цей у відповідь сказав: А хто він, Господи, щоб я увірував у нього?
\v 37 Ісус сказав йому: І ти його бачив, оце він говорить із тобою.
\v 38 Він же сказав: Вірую, Господи, і вклонився йому.
\v 39 І сказав Ісус: На суд я прийшов у цей світ, — щоб сліпі бачили, а видющі стали сліпими.
\v 40 Почули це деякі фарисеї, що були з ним, і сказали йому: Чи й ми сліпі?
\v 41 Сказав їм Ісус: Якби ви були сліпими, то не мали б гріха; але ви кажете, що бачите, — тож гріх ваш залишається на вас.
\c 10
\v 1 Щиру правду, щиру кажу вам: хто не входить до овечої кошари дверима, перелазить деінде, той злодій і розбійник;
\v 2 а хто входить дверима, той пастир овець.
\v 3 Йому брамник відчиняє, і вівці слухаються його голосу; він кличе своїх овець на ймення і виганяє їх.
\v 4 Коли всіх своїх овець веде, то йде перед ними, а вівці йдуть за ним, бо знають його голос;
\v 5 за чужим же не йдуть, а втікають від нього, бо не знають чужого голосу.
\v 6 Отаку притчу сказав їм Ісус. Вони не зрозуміли, що означало те, про що говорив їм.
\v 7 Отже, знову сказав [їм] Ісус: Щиру правду, щиру кажу вам, що я — двері для овець.
\v 8 Всі, які приходили переді мною, були злодіями й розбійниками, та вівці їх не послухали.
\v 9 Я — двері; якщо хто мною ввійде, той буде врятований — і ввійде, і вийде, і знайде пасовисько.
\v 10 Злодій приходить тільки для того, щоб украсти, вбити й вигубити. Я прийшов, щоб мали життя — і мали вдосталь.
\v 11 Я добрий пастир. Добрий пастир кладе свою душу за овець.
\v 12 Наймит же і той, що не є пастирем, якому вівці не належать, бачить наближення вовка, лишає овець і втікає, а вовк хапає їх і розполохує [вівці];
\v 13 [а наймит утікає], бо він таки наймит і не дбає про овець.
\v 14 Я добрий пастир і знаю своїх і знають мої мене,
\v 15 як знає мене Батько, а я знаю Батька, і кладу мою душу за овець.
\v 16 Маю й інших овець, які не з цієї кошари, але мені треба і їх привести: вони почують мій голос, і буде одна отара й один пастир.
\v 17 Саме тому любить мене Батько, що я кладу мою душу, щоб знову її взяти.
\v 18 Ніхто не бере її від мене, але я сам віддаю її. Владу маю її покласти, і владу маю знову її взяти; цю заповідь я дістав від мого Батька.
\v 19 Через ці слова знову виникла незгода між юдеями.
\v 20 Багато з них казали: Він має біса; це навіжений; нащо слухаєте його?
\v 21 Інші казали: Ні, це не слова навіженого; чи ж може біс відкрити очі сліпому?
\v 22 Було саме свято Відновлення в Єрусалимі; стояла зима.
\v 23 І ходив Ісус у храмі — в притворі Соломоновім.
\v 24 Обступили його юдеї і казали до нього: Доки триматимеш нас у непевності? Якщо ти Христос, скажи нам відкрито!
\v 25 Відповів їм Ісус: Я вам сказав — а ви не вірите. Справи, які я чиню в ім'я мого Батька, — вони свідчать про мене.
\v 26 Але ви не вірите, бо ви не з моїх овець,
\v 27 [як я вам сказав]. Мої вівці слухаються мого голосу, і я їх знаю, і йдуть за мною,
\v 28 і я даю їм вічне життя, і не загинуть повік, і ніхто не забере їх з моїх рук.
\v 29 Мій Батько, який дав їх мені, є більшим від усіх, і ніхто не може забрати [їх] з руки [мого] Батька.
\v 30 Я та Батько — ми одне.
\v 31 Знову юдеї взялися за каміння, щоб його побити.
\v 32 Відповів їм Ісус: Багато добрих діл показав я вам від [мого] Батька. За які з цих діл хочете мене каменувати?
\v 33 Відповіли йому юдеї, [кажучи]: Не за добрі діла каменуємо тебе, але за богозневагу; і що ти, бувши людиною, робиш себе Богом.
\v 34 Відповів їм Ісус: Чи не написано в вашім законі: Я сказав: ви боги?
\v 35 Якщо богами назвав тих, до яких було слово Боже, — а Писання порушувати не можна,
\v 36 то до того, кого Батько освятив, послав у світ, ви кажете, що він зневажає Бога, бо сказав: Я Божий Син?
\v 37 Якщо не роблю діл мого Батька, не вірте мені;
\v 38 якщо ж роблю, то хоч не вірите мені, — вірте ділам, щоб ви зрозуміли й пізнали, що Батько в мені, а я — в Батькові.
\v 39 І ще раз намагалися схопити його, але він оминув їхні руки.
\v 40 І пішов знову на другий бік Йордану, на те місце, де Іван колись хрестив, і там зостався.
\v 41 І численні люди прийшли до нього, і казали, що Іван не зробив ні одного чуда, проте все, що говорив Іван про нього, було правдою.
\v 42 І багато хто там повірив у нього.
\c 11
\v 1 Був один хворий, Лазар з Витанії, із села Марії та її сестри Марти.
\v 2 Це була та Марія, що помазала Господа миром та обтерла його ноги своїм волоссям; її брат Лазар хворів.
\v 3 Послали сестри передати йому: Господи, той, кого ти любиш, хворіє.
\v 4 Почувши це, Ісус сказав: Ця недуга не є на смерть, але на Божу славу, щоб Божий Син прославився через неї.
\v 5 Любив Ісус Марту, і сестру її, і Лазаря.
\v 6 Коли ж почув, що хворіє, тоді залишився на два дні на тому місці, в якому перебував.
\v 7 Після цього звелів учням: Підемо знову в Юдею.
\v 8 Кажуть йому учні: Учителю, таж ось юдеї намагалися тебе камінням побити, а ти знову туди йдеш?
\v 9 Відповів Ісус: Чи не дванадцять годин є на день? Якщо хто ходить удень, — не спотикнеться, бо бачить світло світу цього.
\v 10 Якщо хто ходить уночі, то спотикнеться, бо нема світла в ньому.
\v 11 Сказавши це, вів далі: Наш друг Лазар заснув, — піду розбудити його.
\v 12 Сказали його учні: Господи, якщо заснув, — одужає.
\v 13 Ісус сказав про його смерть, а вони подумали, що говорить про звичайний сон.
\v 14 Тоді Ісус сказав їм прямо: Лазар помер,
\v 15 і радію за вас, що я не був там, щоб ви повірили; але ходімо до нього.
\v 16 Сказав своїм співучням Тома, званий ще Близнюком: Ходімо й ми, щоб умерти з ним.
\v 17 Прийшовши, Ісус виявив, що він уже чотири дні як був у гробі.
\v 18 Витанія була близько від Єрусалима, яких п'ятнадцять стадій.
\v 19 Багато юдеїв прийшло до Марти й Марії, щоб за брата розважити їх.
\v 20 Коли Марта почула, що йде Ісус, зустріла його. Марія ж сиділа в хаті.
\v 21 Сказала Марта до Ісуса: Господи, якби ти був тут, не помер би мій брат.
\v 22 Але й тепер знаю, що Бог дасть тобі те, що лишень попросиш у Бога.
\v 23 Каже їй Ісус: Твій брат воскресне.
\v 24 Мовить до нього Марта: Знаю, що воскресне при воскресінні, останнього дня.
\v 25 Сказав їй Ісус: Я є воскресіння і життя; хто вірить у мене, — хоч і помре, житиме.
\v 26 І кожний, хто живе, й вірить у мене, — не помре повік. Чи віриш ти в це?
\v 27 Каже йому: Так, Господи, я увірувала, що ти Христос, Син Божий, що приходить у світ.
\v 28 Сказавши це, пішла й потайки покликала свою сестру Марію. Мовила потайки: Учитель прийшов і кличе тебе.
\v 29 Вона ж, як почула, швидко встала й пішла до нього.
\v 30 Бо Ісус ще не прийшов до села, а був на тому місці, де зустріла його Марта.
\v 31 А юдеї, які були з нею в хаті і втішали її, побачивши, що Марія квапливо встала й вийшла, подалися за нею, гадаючи, що вона пішла до гробниці, щоб там поплакати.
\v 32 Як прийшла Марія туди, де був Ісус, і його вгледіла, впала йому до ніг і промовила: Господи, якби ти був тут, мій брат не помер би.
\v 33 Щойно побачив її Ісус, як вона плаче, та юдеїв, що прийшли з нею, які теж плакали, розжалобився духом і сам зворушився.
\v 34 Спитав: Де ви його поклали? Відповіли йому: Господи, іди й поглянь.
\v 35 Заплакав Ісус.
\v 36 Загомоніли юдеї: Дивись, як він любив його.
\v 37 Деякі з них зауважували: Він, який відкрив очі сліпому, чи не міг би зробити так, щоб і цей не помер?
\v 38 Перебуваючи у внутрішній жалобі, приходить Ісус до гробу. Це була печера, до якої камінь прилягав.
\v 39 Промовив Ісус: Відваліть камінь. Марта, сестра померлого, сказала йому: Господи, вже чути запах, бо чотири дні вже йому.
\v 40 Зауважив їй Ісус: Чи не сказав я тобі, що коли віритимеш, — побачиш Божу славу?
\v 41 Відвалили камінь, [де лежав померлий]. Ісус звів очі вгору, і промовив: Батьку, хвалу тобі віддаю, що ти вислухав мене.
\v 42 Я знав, що завжди мене вислухаєш, але задля юрби, що стоїть довкола, я сказав, аби повірили, що ти мене послав.
\v 43 Промовивши це, закликав гучним голосом: Лазарю, виходь!
\v 44 [І] вийшов померлий. Руки й ноги його сповиті були пасами, а обличчя — хусткою. Каже їм Ісус: Розв'яжіть його й пустіть, щоб ходив.
\v 45 Тоді багато юдеїв, що прийшли були до Марії і побачили, що він зробив, повірили в нього.
\v 46 Деякі з них пішли до фарисеїв і розповіли їм, що зробив Ісус.
\v 47 Зібралися архиєреї і фарисеї на раду й говорили: Що нам робити? Адже ця людина робить багато чуд!
\v 48 Якщо лишимо його, — всі повірять у нього; і прийдуть римляни, заберуть і місце, і наш народ.
\v 49 Один з них, якийсь Каяфа, що був того року архиєреєм, сказав їм: Ви нічого не знаєте,
\v 50 і не думаєте, що нам ліпше, щоб одна людина померла за народ, а не щоб увесь народ загинув.
\v 51 Це він сказав не від себе, але, будучи того року архиєреєм, пророкував, що Ісус мав померти за народ,
\v 52 — і не тільки за народ, але щоб і розсіяних Божих дітей зібрати разом.
\v 53 Отже, з того дня змовилися вбити його.
\v 54 Ісус більше не ходив відкрито між юдеями, але пішов звідти у край, що біля пустині, до міста, що називається Єфрем, і тут залишався з учнями.
\v 55 Наближалася юдейська Пасха і багато людей з країни пішло до Єрусалима перед Пасхою, щоб очиститися.
\v 56 Шукали тоді Ісуса, говорили між собою, стоячи в храмі: Як ви вважаєте, чи не прийде Він на свято?
\v 57 Видали архиєреї і фарисеї наказ: якщо хто довідається, де він є, щоб доніс, аби схопити його.
\c 12
\v 1 За шість днів до Пасхи Ісус прийшов до Витанії, де був Лазар, [що помер], якого Ісус воскресив із мертвих.
\v 2 Влаштували йому там вечерю, а Марта служила. Лазар був одним із тих, що були з ним при столі.
\v 3 Марія, взявши літру мира — із справжнього дорогоцінного нарду, — помазала Ісусові ноги і своїм волоссям обтерла їх. Дім наповнився пахощами мира.
\v 4 Каже один з його учнів, Юда [Симонів] Іскаріотський, який мав його видати:
\v 5 Чому б не продати це миро за триста динаріїв і не роздати бідним?
\v 6 Він сказав це не тому, що журився бідними, але що був злодієм і, маючи калиту, носив те, що вкидали.
\v 7 Сказав Ісус: Лиши її, це вона на день мого похорону зберегла:
\v 8 бідних завжди з собою маєте, мене ж — не завжди маєте.
\v 9 Довідалось багато юдеїв, що він там, і прийшли не тільки задля Ісуса, а й щоб побачити Лазаря, якого він воскресив із мертвих.
\v 10 Архиєреї змовилися, щоб і Лазаря вбити,
\v 11 бо багато через нього відходило від юдеїв і вірило в Ісуса.
\v 12 Другого дня багато народу, що прийшло на свято, почувши, що Ісус іде до Єрусалима.
\v 13 Взяли віття з пальм і вийшли йому назустріч і вигукували, [кажучи]: Осанна! Благословенний, хто йде в ім'я Господнє! Цар Ізраїлю!
\v 14 А Ісус, знайшовши осля, сів на нього, — згідно з написаним:
\v 15 Не бійся, дочко Сіонська! Ось Цар твій іде, сидячи на ослі молодому.
\v 16 Його учні спочатку не зрозуміли цього. Але коли прославився Ісус, тоді згадали, що це було про нього написане, і це йому зробили.
\v 17 Свідчили люди, які були з ним, коли він викликав Лазаря з гробу і воскресив його з мертвих.
\v 18 Тому і зустрів його натовп, бо почув, що він учинив це чудо.
\v 19 Фарисеї гомоніли між собою: Дивіться, нічого не вдієте: весь світ пішов за ним.
\v 20 Деякі з тих, що прийшли на поклін у свято, були греки.
\v 21 Вони підійшли до Пилипа, що був з Витсаїди Галилейської, і благали його, кажучи: Пане, хочемо бачити Ісуса.
\v 22 Приходить Пилип і каже це Андрієві; йдуть Андрій з Пилипом і повідомляють Ісусові.
\v 23 Ісус сказав їм у відповідь: Прийшла година прославитися Людському Синові.
\v 24 Щиру правду, щиру кажу вам, якщо зерно пшениці, впавши на землю, не вмре, воно залишиться одне. Якщо ж умре, — принесе багато плодів.
\v 25 Хто любить душу свою, погубить її; хто ж ненавидить душу свою в цьому світі, той збереже її у вічному житті.
\v 26 Якщо хто мені служить, хай іде за мною, і де я є, там і буде мій слуга. Якщо хто мені служить, його пошанує [мій] Батько.
\v 27 Нині душа моя стривожена. І що скажу? Батьку, врятуй мене від цієї години! Але ж задля цього я і прийшов — на цю годину.
\v 28 Батьку, прослав своє ім'я. Почувся тоді голос з неба: І прославив я — і знову прославлю.
\v 29 А юрба, що стояла і чула його, говорила: Це був грім. Ішні казали: То ангел до нього заговорив.
\v 30 Відповів Ісус і сказав: Не для мене був цей голос, а для вас.
\v 31 Нині настав суд цьому світові і нині князь цього світу буде вигнаний геть.
\v 32 Якщо я буду піднесений від землі, то притягну всіх до себе.
\v 33 Говорив це, зазначуючи, якою смертю мав умерти.
\v 34 Відповіли йому з юрби: Ми чули із закону, що Христос перебуває вічно. А ти кажеш, що треба, аби піднісся Людський Син? Хто він, цей Людський Син?
\v 35 Тоді сказав їм Ісус: Ще трохи часу світло є між вами. Ходіть, доки маєте світло, щоб вас не огорнула темрява; і хто ходить у темряві, не знає, куди йде.
\v 36 Доки маєте світло, вірте у світло, щоб були ви синами світла. Сказавши це, Ісус відійшов і сховався від них.
\v 37 Хоч він зробив перед ними стільки чуд, — не вірили в нього,
\v 38 — щоб збулося слово пророка Ісаї, яке він сказав: Господи, хто повірив тому, що чули від нас? І кому відкрилася Господня правиця?
\v 39 Не могли вірити ще й тому, як казав Ісая,
\v 40 що засліпив їхні очі, закам'янив їхні серця, щоб не бачили очима, не розуміли серцем і не навернулися, і уздоровлю їх.
\v 41 Це сказав Ісая, коли побачив славу його й заговорив про нього.
\v 42 Одначе і багато можновладців повірило в нього, але через фарисеїв не признавались. щоб не бути вигнаними з синаґоґи;
\v 43 полюбили бо людську славу більше, ніж Божу славу.
\v 44 Ісус підніс голос і сказав: Хто вірить у мене, — той не в мене вірить, а в того, що мене послав.
\v 45 А хто бачить мене, той бачить того, що мене послав.
\v 46 Я — світло, що прийшло у світ, щоб кожний, хто вірить у мене, не перебував у темряві.
\v 47 Якщо хто почує мої слова і не збереже, я його не суджу: бо я не прийшов, щоб судити світ, але щоб спасти світ.
\v 48 Хто зрікається мене й не приймає моїх слів, той має свого суддю: слово, яке я сказав, — воно судитиме його останнього дня.
\v 49 Бо не від себе я говорив, а Батько, який послав мене, — це він дав мені заповідь, що маю сказати і що говорити.
\v 50 І знаю, що його заповідь — це вічне життя. Що я кажу, то так кажу, як сказав мені Батько.
\c 13
\v 1 Перед святом Пасхи Ісус, знаючи, що настала його година перейти з цього світу до Батька, виявив любов до своїх, — тих, що в світі, — до кінця полюбив їх.
\v 2 Під час вечері, як диявол уже поклав був у серце Юди Симонового Іскаріотського його видати,
\v 3 [Ісус], знаючи, що все дав йому Батько в руки і що від Бога вийшов та до Бога йде,
\v 4 встав від вечері, скинув одяг і, взявши рушника, підперезався.
\v 5 Потім налив води до умивальниці і почав мити ноги учням і обтирати рушником, яким був підперезаний.
\v 6 Наблизився і до Симона-Петра. [А той] каже йому: Господи, чи ж тобі мити мої ноги?
\v 7 Відповів Ісус і сказав йому: Що я роблю, ти нині не знаєш, але зрозумієш згодом.
\v 8 Каже йому Петро: Не помиєш моїх ніг ніколи. Відповів йому Ісус: Якщо не вмию тебе, не матимеш частки зі мною.
\v 9 Каже йому Симон-Петро: Господи, — не тільки мої ноги, але й руки та голову.
\v 10 Каже йому Ісус: Хто вмитий, тому потрібно тільки ноги обмити, бо весь чистий; і ви чисті, але не всі.
\v 11 Знав того, хто зрадить його; тому й сказав, що не всі вони чисті.
\v 12 Коли помив їхні ноги і взяв свій одяг, знову сів при столі і сказав їм: Чи знаєте, що я зробив вам?
\v 13 Ви називаєте мене Учителем і Господом — і добре кажете, бо я ним є.
\v 14 Отже, я, Господь і Учитель, якщо помив ваші ноги, то й ви повинні мити ноги один одному.
\v 15 Бо я дав вам приклад, щоб і ви робили так, як я зробив вам.
\v 16 Щиру правду, щиру кажу вам, що раб не більший за свого господаря, так само, як посланець не більший за того, що послав його.
\v 17 Якщо це знаєте, то ви блаженні, коли виконуєте.
\v 18 Не про всіх вас кажу. Я знаю, кого вибрав. А щоб збулося Писання: Хто хліб споживає зі мною, підняв проти мене свою п'яту.
\v 19 Ще перед тим, як це станеться, кажу вам: коли це станеться, щоб ви повірили, що то я.
\v 20 Щиру правду, щиру кажу вам: хто приймає того, кого я пошлю, — мене приймає; а хто мене приймає, — приймає й того, що мене послав.
\v 21 Промовивши це, Ісус стривожився духом, засвідчив це й сказав: Щиру правду, щиру кажу вам, що один із вас зрадить мене.
\v 22 Учні оглядалися один на одного, не здогадуючись, про кого він говорить.
\v 23 Один з учнів, якого любив Ісус, лежав при грудях Ісуса.
\v 24 Кивнув йому Симон-Петро, щоб запитати, хто це міг би бути, про кого говорить.
\v 25 Прихилившись до грудей Ісуса, каже йому: Господи, хто це?
\v 26 Відповів Ісус: Це той, якому я, вмочивши, подам хліб. Умочивши хліб, бере і дає Юді Симоновому Іскаріотському.
\v 27 І тоді після цього куска хліба ввійшов у нього сатана. Каже йому Ісус: Що робиш, — роби швидко.
\v 28 Ніхто з тих, що були при столі, не зрозумів, до чого він сказав це йому.
\v 29 Оскільки в Юди була калита, то деякі подумали, що Ісус звелів йому купити те, що потрібно було на свято, або щоб дав щось бідним.
\v 30 Отже, взявши той хліб, зараз же вийшов. Була ніч.
\v 31 Коли вийшов, каже Ісус: Нині прославився Син Людський — і Бог прославився в ньому.
\v 32 Якщо Бог прославився в ньому, то Бог прославить його в собі, — і тепер прославить його!
\v 33 Діти, я з вами буду недовго. Будете мене шукати, і як я казав юдеям, — куди я іду, ви не можете прийти, — те й вам нині кажу.
\v 34 Нову заповідь даю вам: любіть один одного; як я полюбив вас, — щоб і ви любили так один одного.
\v 35 З того дізнаються всі, що ви мої учні, коли любов матимете між собою.
\v 36 Каже йому Симон-Петро: Господи, куди йдеш? Відповів йому Ісус: Куди [я] іду, ти не можеш нині за мною іти, але пізніше підеш.
\v 37 Каже йому Петро: Господи, чому я не можу нині піти за тобою? Душу мою за тебе покладу.
\v 38 Відповідає [йому] Ісус: Душу свою за мене покладеш? Щиру правду, щиру кажу тобі: не проспіває півень, як ти тричі зречешся мене.
\c 14
\v 1 Хай не тривожиться ваше серце: вірте в Бога і в мене вірте.
\v 2 В оселі мого батька осель багато. А якби не так, то я сказав би вам, бо йду приготувати вам місце.
\v 3 І коли піду та приготую вам місце, то знову прийду і візьму вас до себе, щоб де я, там і ви були.
\v 4 А куди я йду, ви знаєте [і] дорогу [знаєте].
\v 5 Каже йому Тома: Господи, не знаємо, куди йдеш. [І] як можемо знати дорогу?
\v 6 Каже йому Ісус: Я є дорога, і правда, і життя. Ніхто не приходить до Батька інакше, як тільки через мене.
\v 7 Якби ви мене знали, то знали б мого Батька. Відтепер знаєте його і бачили його.
\v 8 Каже йому Пилип: Господи, покажи нам Батька — і цього нам вистачить.
\v 9 Каже йому Ісус: Стільки часу я з вами — і ти не знаєш мене, Пилипе? Хто мене бачив, той і Батька побачив. Як же ти говориш: Покажи нам Батька?
\v 10 Не віриш, що я в Батькові і Батько в мені? Слова, які я кажу вам, не від себе кажу. Батько, що в мені перебуває, — він і творить діла.
\v 11 Вірте мені, що я в Батькові, а Батько в мені. Якщо ж ні, то за моїми вчинками вірте [мені].
\v 12 Щиру правду, щиру кажу вам, що хто вірить у мене, той робитиме діла, які і я роблю, — навіть більші від них зробить, — бо я іду до Батька.
\v 13 І що тільки попросите в моє ім'я, те й зроблю, щоб прославився Батько в Синові.
\v 14 Коли про щось попросите мене в моє ім'я, — і те я зроблю.
\v 15 Якщо любите мене, збережете мої заповіді.
\v 16 І я попрошу Батька і дасть вам іншого Утішителя, щоб навіки перебував з вами
\v 17 — Дух правди, якого світ не може прийняти, бо не бачить його і не знає [його]. А ви знаєте його, бо він у вас перебуває і у вас буде.
\v 18 Не залишу вас сиротами — прийду до вас.
\v 19 Ще трохи — і світ більше не побачить мене. Ви ж бачите мене, бо я живу — і ви житимете.
\v 20 Того дня дізнаєтеся, що я в моєму Батькові і ви в мені і я у вас.
\v 21 Хто має мої заповіді і виконує їх, той мене любить. А хто мене любить, того полюбить і мій Батько, і я полюблю його і з'явлюся йому сам.
\v 22 Каже йому Юда — не Іскаріотський: Господи, як то, що ти хочеш нам з'явитися, а не світові?
\v 23 Ісус сказав йому у відповідь: Якщо хто любить мене, той виконає моє слово; і мій Батько полюбить його — і прийдемо до нього і оселимося в нього.
\v 24 Хто ж не любить мене, — слів моїх не виконує. Слово, яке чуєте, не моє, але того, хто послав мене, — Батькове.
\v 25 Це сказав я вам, перебуваючи між вами.
\v 26 А Утішитель — Дух Святий, — якого Батько пошле в моє ім'я, той вас навчить усього і пригадає вам усе, що я вам казав.
\v 27 Мир залишаю вам, мій мир даю вам. Не так, як світ дає, я даю вам. Хай не тривожиться ваше серце і не жахається.
\v 28 Ви чули, що я сказав вам: Я іду, але повернуся до вас. Якби ви любили мене, то тішилися б тому, що [сказав я], — іду до Батька. Адже Батько більший від мене.
\v 29 Я сказав вам раніше ніж це станеться, щоб, коли воно станеться, — ви повірили.
\v 30 Небагато вже говоритиму з вами, бо надходить князь світу, а в мені він не має нічого.
\v 31 Але щоб зрозумів світ: я люблю Батька і, як заповів мені Батько, так і роблю. Вставайте, ходімо звідси.
\c 15
\v 1 Я правдива виноградна лоза і мій Батько є її господарем.
\v 2 Усяку галузку на мені, що не приносить плоду, відтинає; але всяку, що родить плід, очищає, аби рясніше родила.
\v 3 Ви вже чисті через слово, яке я вам сказав.
\v 4 Перебувайте в мені, а я — у вас. Як галузка не може приносити плоду від себе, якщо не буде на лозі, так і ви, якщо не перебуватимете в мені.
\v 5 Я є лоза, ви — віття. Хто перебуває в мені і я в ньому, той приносить рясний плід, бо без мене не можете робити нічого.
\v 6 Хто в мені не перебуває, буде відкинений геть, мов та гілка, і всохне; її беруть та у вогонь кидають і вона згорає.
\v 7 Якщо ж перебуватимете в мені і мої слова у вас перебуватимуть, то чого тільки захочете, — просіть і буде вам.
\v 8 Тим прославиться мій Батько, якщо великий плід принесете і будете моїми учнями.
\v 9 Як полюбив мене Батько, так і я полюбив вас: перебувайте ж у моїй любові.
\v 10 Якщо зберігатимете мої заповіді, перебуватимете в моїй любові, — так само, як я, зберігши заповіді мого Батька, перебуваю в його любові.
\v 11 Це я сказав вам, щоб моя радість перебувала в вас, а ваша радість була досконалою.
\v 12 Ось заповідь моя: щоб любили ви один одного так, як я полюбив вас.
\v 13 Більшої любови ніхто не має, ніж та, коли хто душу свою покладає за своїх друзів.
\v 14 Ви є моїми друзями, якщо робите те, що я заповідав вам.
\v 15 Не називаю вас більше рабами, бо раб не знає, що робить його пан; вас же назвав я друзями, бо сказав вам все, що почув від мого Батька.
\v 16 Не ви мене вибрали, але я вибрав вас і настановив вас, щоб ви ішли і плід приносили і щоб плід ваш залишився, аби те, що тільки попросите від Батька в моє ім'я, він дав вам.
\v 17 Заповідаю вам, щоб ви любили один одного.
\v 18 Якщо світ вас ненавидить, знайте, що мене він раніше від вас зненавидів.
\v 19 Коли б ви були від світу, то своє світ любив би; а оскільки ви не від світу, я вибрав вас від світу, тому світ і ненавидить вас.
\v 20 Згадуйте слово, яке я сказав вам: Раб не більший за свого пана. Якщо мене переслідували, то й вас переслідуватимуть; якщо моє слово зберегли, то й ваше збережуть.
\v 21 Але це все робитимуть вам за моє ім'я, бо ж не знають того, хто мене послав.
\v 22 Якби я не прийшов був і не говорив їм, то гріха не мали б; а відтепер не мають вже виправдання за свій гріх.
\v 23 Хто ненавидить мене, — ненавидить і мого Батька.
\v 24 Якби я серед них не зробив тих діл, яких досі ніхто інший не зробив, то гріха не мали б, а тепер і побачили і зненавиділи мене й мого Батька.
\v 25 Але щоб збулося слово, написане в їхньому законі: зненавиділи мене даремно.
\v 26 Коли [ж] прийде Втішитель, якого я вам пошлю від Батька, Дух правди, який походить від Батька, то він свідчитиме про мене.
\v 27 Та й ви свідчите, бо ви від початку зі мною.
\c 16
\v 1 Це сказав я вам, щоб ви не спокусилися.
\v 2 З синаґоґ виженуть вас. Надходить година, що й кожний, хто вбиватиме вас, уважатиме, ніби тим служить Богові.
\v 3 Зроблять це, бо не пізнали ні Батька, ні мене.
\v 4 Отож, я сказав вам це, щоб коли прийде їхня година, ви згадували, що я вам сказав. Цього вам не сказав спочатку, бо був з вами.
\v 5 Нині ж іду до того, хто послав мене, і ніхто з вас не питає мене: Куди відходиш?
\v 6 Але від того, що я сказав вам, смутком наповнилося ваше серце.
\v 7 Але я правду вам кажу: краще для вас, щоб я пішов. Бо якщо я не піду, то Втішитель не прийде до вас. Якщо ж піду, — пошлю його до вас.
\v 8 Прийшовши, він викриє світ за гріх, за правду, за суд.
\v 9 За гріх, бо не вірять мені;
\v 10 за правду, бо йду до [мого] Батька і більше не побачите мене;
\v 11 за суд, бо князь цього світу засуджений.
\v 12 Ще багато чого маю сказати вам, але не можете знести нині.
\v 13 Коли ж прийде він, Дух правди, наставить вас на всяку правду; бо не від себе говоритиме, але що почує, те й говоритиме, і сповістить вам, що має настати.
\v 14 Він мене прославить, бо від мого одержить — і сповістить вам.
\v 15 Все, що має Батько, — моє; тому я і сказав, що від мене одержить — сповістить вам.
\v 16 Незабаром більше не побачите мене; і ще незабаром — побачите мене, [бо йду до Батька].
\v 17 Деякі учні говорили між собою: Що то значить те, що нам говорить: незабаром не побачите мене; і знову — незабаром побачите мене? Або: іду до Батька?
\v 18 Отже, говорили: що це означає в нього — незабаром? Не знаємо, що він говорить.
\v 19 Зрозумівши, що хочуть його запитати, Ісус сказав їм: Чи про те допитуєтеся між собою, що я сказав: незабаром не побачите мене, і знову — незабаром побачите мене?
\v 20 Щиру правду, щиру кажу вам, що ви заплачете і заридаєте, а світ радітиме; ви сумуватимете, але ваш смуток на радість зміниться.
\v 21 Жінка, коли родить, терпить смуток, бо прийшла її година. Коли ж народить дитину, то вже не пам'ятає смутку через радість, що народилася людина на світ.
\v 22 І ви, отже, смуток маєте нині. Та знову побачу вас, — і зрадіє ваше серце, і вашої радости вже ніхто не забере від вас.
\v 23 І того дня мене не проситимете нічого. Щиру правду, щиру кажу вам, чого тільки попросите від Батька в моє ім'я, — дасть вам.
\v 24 Дотепер ви не просили нічого в моє ім'я. Просіть — і одержите, щоб ваша радість була повною.
\v 25 Це я в притчах сказав вам; надходить година, коли більше в притчах не говоритиму вам, але відкрито сповіщу вам про Батька.
\v 26 Того дня попросите в моє ім'я, — і не кажу вам, що проситиму Батька за вас,
\v 27 бо сам Батько любить вас, — адже й ви мене полюбили і повірили, що я вийшов від Бога.
\v 28 Я вийшов від Батька — і прийшов у світ. Знову залишаю світ і йду до Батька.
\v 29 Кажуть [йому] його учні: Ось нині відкрито говориш і жодної притчі не говориш.
\v 30 Тепер бачимо, що знаєш усе і не потребуєш, аби хтось тебе питав. Тому віримо, що ти вийшов від Бога.
\v 31 Відповів їм Ісус: Тепер вірите?
\v 32 Ось надходить година, і [вже] настала, що розійдетеся кожний до свого, а мене самого залишите. Та я не сам, бо зі мною Батько.
\v 33 Це я сказав вам, щоб у мені ви мали мир. У світі зазнаєте скорботу. Але будьте відважні: я переміг світ.
\c 17
\v 1 Після цих слів Ісус звів очі до неба й сказав: Батьку, прийшов час. Прослав твого Сина, щоб [твій] Син прославив тебе.
\v 2 Як ти дав йому владу над усяким тілом, то і всьому, що ти дав йому, щоб він дав їм вічне життя.
\v 3 Ото є вічне життя, щоб пізнали тебе — єдиного правдивого Бога, і того, кого ти послав, — Ісуса Христа.
\v 4 Я прославив тебе на землі, виконав справу, яку ти доручив мені виконати.
\v 5 І тепер ти мене прослав, Батьку, в себе самого — тією славою, яку я мав у тебе ще перед тим, як постав світ.
\v 6 Я виявив твоє ім'я людям, яких ти мені дав із світу. Твої вони були — і мені дав ти їх, і вони зберегли твоє слово.
\v 7 Нині зрозуміли, що все, що ти дав мені, є від тебе.
\v 8 Бо слова, які ти мені дав, я передав їм, і вони прийняли і правдиво зрозуміли, що я вийшов від тебе, повіривши, що ти мене послав.
\v 9 Я за них благаю, — не за світ благаю, але за тих, яких ти мені доручив, бо вони твої;
\v 10 і все моє — твоє, а твоє — моє; і я прославився в них.
\v 11 Я більше не є в світі. А вони в світі; я ж іду до тебе. Батьку святий, збережи їх у твоє ім'я, яке ти мені дав, — щоб були одне, як і ми.
\v 12 Коли я був з ними [у світі], я зберігав їх у твоє ім'я, тих, що ти мені дав, — і я їх зберіг, і ніхто з них не загинув, хіба лиш син погибелі, щоб збулося Писання.
\v 13 Нині ж до тебе йду — і кажу про це в світі, щоб мали повну мою радість у собі.
\v 14 Я дав їм твоє Слово, але світ їх зненавидів, бо вони не від світу, як і я не від світу.
\v 15 Не благаю, щоб ти їх забрав від світу, але щоб зберіг їх від злого.
\v 16 Вони не від світу, як і я не від світу.
\v 17 Освяти їх правдою [своєю]: слово твоє — правда.
\v 18 Як ти послав мене у світ, так і я послав їх у світ.
\v 19 За них я освячую себе, щоб і вони були освячені правдою.
\v 20 Не за них же тільки благаю, а й за тих, що повірять у мене через їхнє слово,
\v 21 щоб усі були єдині, — так, як ти, Батьку, в мені, а я в тобі, — щоб і вони в нас були; щоб світ повірив, що ти мене послав.
\v 22 І я передав їм славу, яку ти мені дав, — щоб були одне, як і ми одне.
\v 23 Я в них, а ти — в мені, хай будуть досконалі в одності, [і] щоб світ пізнав, що ти мене послав і ти полюбив їх так, як і мене полюбив.
\v 24 Батьку, хочу, щоб ті, яких ти мені дав, були зі мною там, де я, щоб побачили мою славу, яку ти мені дав, бо ти полюбив мене раніше від створення світу.
\v 25 Батьку справедливий! Світ тебе не пізнав, але я тебе пізнав. І вони пізнали, що ти мене послав.
\v 26 Я виявив їм твоє ім'я і скажу, щоб любов, якою ти полюбив мене, була і в них, і я в них!
\c 18
\v 1 Сказавши це, Ісус вийшов зі своїми учнями на другий бік потоку Кедрону, де був сад, до якого ввійшов разом зі своїми учнями.
\v 2 Знав же це місце і Юда, що зрадив його, бо часто Ісус збирався там із своїми учнями.
\v 3 Юда, взявши загін і слуг архиєреїв та фарисеїв, прийшов туди із смолоскипами, свічками та зброєю.
\v 4 Ісус, знаючи все, що його очікує, вийшов і каже їм: Кого шукаєте?
\v 5 Відповіли йому: Ісуса Назарянина. Каже їм: Це я. Стояв з ними і Юда, зрадник його.
\v 6 Щойно сказав їм: Це я, — як вони подалися назад і попадали на землю.
\v 7 Знову запитав їх: Кого шукаєте? Вони ж знов: Ісуса Назарянина.
\v 8 Відповів Ісус: Я сказав вам, що це я. Якщо, отже, мене шукаєте, відпустіть цих, щоб відійшли,
\v 9 щоб збулося мовлене слово: З тих, кого ти дав мені, я не погубив жодного з них.
\v 10 Тоді Симон-Петро, маючи меч, витягнув його, вдарив архиєреєвого раба й відтяв йому праве вухо; ім'я того раба — Малх.
\v 11 Сказав Ісус Петрові: Сховай меч до піхов. Невже ж мені не пити чаші, яку дав мені Батько?
\v 12 Тоді вояки, тисяцький і юдейська прислуга схопили Ісуса і зв'язали його.
\v 13 Повели спочатку до Анни, тестя Каяфи, який був того року архиєреєм.
\v 14 Це був той Каяфа, який дав пораду юдеям, що краще одній людині вмерти за народ.
\v 15 За Ісусом ішов Симон-Петро та ще один учень. Архиєрей знав цього учня, то він увійшов з Ісусом до архиєреєвого подвір'я.
\v 16 Петро ж стояв біля воріт іззовні. Вийшов учень, який був знайомий архиєреєві, сказав воротареві і ввів Петра.
\v 17 Служниця-воротарка каже Петрові: Чи ти часом не з учнів цього чоловіка? Він відказав: Ні.
\v 18 Стояли тут раби й слуги, які запалили багаття, — бо було холодно, — і грілися. Петро також стояв з ними і грівся.
\v 19 Архиєрей запитав Ісуса про його учнів, про його науку.
\v 20 Ісус відповів йому: Я говорив світові відкрито. Я завжди навчав у синаґоґах і в храмі, де сходяться всі юдеї, і потайки не говорив нічого.
\v 21 Чому мене питаєте? Запитай тих, які слухали, що я говорив їм. Ось, вони й знають, що я говорив.
\v 22 Щойно він це сказав, як один з присутніх слуг ударив Ісуса в обличчя, промовивши: Оце ти так відповідаєш архиєреєві?
\v 23 Промовив до нього Ісус: Якщо я зле сказав, то доведи, що зле; якщо ж добре, то навіщо мене б'єш?
\v 24 Анна послав його зв'язаним до архиєрея Каяфи.
\v 25 А Симон-Петро стояв і грівся. Тут іще запитали його: Чи ти не з його учнів? Він заперечив і сказав: Ні.
\v 26 Каже один із рабів архиєрея, родич того, якому Петро відтяв вухо: Чи не тебе я бачив з ним у садку?
\v 27 І знову Петро відрікся. І тут заспівав півень.
\v 28 Повели Ісуса від Каяфи до преторію. Був уже ранок, тому вони не ввійшли до преторію, щоб не опоганитися, але щоб могти їсти пасху.
\v 29 Вийшов Пилат до них надвір і каже: Яку скаргу маєте проти цього чоловіка?
\v 30 Відповіли йому і сказали: Якби він не був злочинцем, ми не видали б його тобі.
\v 31 Сказав їм Пилат: Візьміть його і судіть його за вашим законом. Сказали йому юдеї: Нам не можна нікого вбивати,
\v 32 — щоб сповнилося Ісусове слово, що його він сказав, зазначаючи, якою смертю мав умерти.
\v 33 Знову Пилат увійшов до преторію, покликав Ісуса і сказав йому: Чи ти юдейський цар?
\v 34 Ісус [йому] відповів: Чи ти це від себе говориш, чи інші тобі сказали про мене?
\v 35 Пилат вів далі: Хіба я юдей? Твій рід і архиєреї видали тебе мені; що ти зробив?
\v 36 Відповів Ісус: Царство моє не від цього світу; якби моє царство було від цього світу, моя служба подбала б, щоб мене не було видано юдеям. Тепер же моє царство не звідси.
\v 37 Запитав його Пилат: То ти цар? Відповів Ісус: Ти сам кажеш, що [я] цар. Я для того народився і для того прийшов у світ, щоб свідчити про правду. Кожний, хто від правди, слухає мого голосу.
\v 38 Каже йому Пилат: А що таке — правда? І сказавши це, знову вийшов до юдеїв і повідомляє їм: Жодної вини я в ньому не знаходжу.
\v 39 Є у вас звичай, щоб я вам відпустив одного на Пасху. Чи хочете, щоб я вам відпустив юдейського царя?
\v 40 Тоді закричали вони знову, кажучи: Не його, а Вараву. Варава ж був розбійником.
\c 19
\v 1 Тоді Пилат увяв Ісуса та й звелів бичувати.
\v 2 Вояки, сплівши вінок із терну, поклали йому на голову і зодягли його в багряницю; підходили до нього
\v 3 й казали: Радій, юдейський царю! — і били його в обличчя.
\v 4 І знову вийшов Пилат надвір і каже їм: Ось виводжу його вам надвір, щоб ви пізнали, що я не бачу в ньому жодної провини.
\v 5 Вийшов Ісус надвір, маючи на собі терновий вінок та багряний одяг. І каже їм: Оце — людина!
\v 6 Коли його побачили архиєреї і слуги, закричали, кажучи: Розіпни, розіпни його! Каже їм Пилат: Візьміть та й розіпніть його ви, — бо я не бачу в ньому провини.
\v 7 Відказали йому юдеї: Ми маємо закон — і за законом він мусить умерти, бо видає себе за Божого Сина.
\v 8 Коли Пилат почув це слово, то ще більше злякався.
\v 9 Ще раз зайшов до преторію і каже Ісусові: Звідки ти ? Ісус не дав йому відповіді.
\v 10 Каже йому Пилат: Чому до мене не говориш? Хіба не знаєш, що маю владу тебе відпустити і маю владу розіп'яти тебе?
\v 11 Відповів йому Ісус: Не мав би жодної влади наді мною, якби не була вона тобі дана з висоти. Тому той, хто мене видав тобі, має більший гріх.
\v 12 Відтак Пилат намагався відпустити його; юдеї ж вигукували, кажучи: Якщо його відпустиш, ти не є другом кесаря. Кожний, хто себе робить царем, — противиться кесареві.
\v 13 Зачувши це слово, Пилат вивів Ісуса надвір, сів на судейське місце, що зветься літостротон, — гебрайською мовою: гаввата.
\v 14 Була п'ятниця Пасхи, близько шостої години. Каже юдеям: Ось ваш цар.
\v 15 Вони зчинили галас: Візьми, візьми та розіпни його. Запитує їх Пилат: Вашого царя розіп'ясти? Відповіли архиєреї: Не маємо царя, окрім кесаря!
\v 16 І тоді він видав його їм на розп'яття. Узяли Ісуса [й повели].
\v 17 Несучи свого хреста, вийшов на місце, що називається Лобним, гебрайською мовою — Ґолґота1,
\v 18 де розп'яли його, а з ним двох інших обабіч; Ісуса — посередині.
\v 19 Пилат зробив напис і вмістив на хресті. Було написано: Ісус Назарянин — цар юдейський.
\v 20 Цей напис читало багато юдеїв, бо місце, де розп'яли Ісуса, було неподалік міста; було написано по-гебрайському, по-грецькому і по-римському.
\v 21 Говорили Пилатові юдейські архиєреї: Не пиши "юдейський цар", але що він сам казав: Я — юдейський цар.
\v 22 Відповів Пилат: Що я написав, — те написав.
\v 23 Розіп'явши Ісуса, вояки взяли його одяг і розділили його на чотири частини, — кожному воякові по частині, а також хитон. Хитон був не шитий, а весь згори тканий.
\v 24 Тож міркували між собою: Не роздираймо його, але киньмо жереба на нього, — кому припаде. Це щоб збулося Писання, де мовиться: Розділили мій одяг між собою і за мій плащ кидали жереба. Вояки так і зробили.
\v 25 Стояли біля хреста Ісусового його мати, сестра його матері, Марія Клеопова і Марія Магдалина.
\v 26 Побачивши матір і учня, що стояв, і якого любив, Ісус промовив до [своєї] матері: Жінко, ось твій син.
\v 27 Потім звернувся до учня: Ось твоя мати. І відтоді взяв її учень до себе.
\v 28 Після цього, знаючи, що все вже сповнилося, каже Ісус, — аби збулося Писання: Я хочу пити, прагну.
\v 29 Стояла повна посудина оцту. Вояки, настромивши на тростину губку, намочену в оцту, піднесли до його уст.
\v 30 Спробувавши оцту, Ісус сказав: Скінчилося! Схиливши голову, віддав духа.
\v 31 З огляду на те, що була п'ятниця, юдеї, — щоб не лишилися на хресті тіла в суботу, бо був Великдень тієї суботи, — просили Пилата, щоб перебили їхні голінки й забрали.
\v 32 Тож вояки прийшли і перебили голінки першому й другому, розп'ятому з ним.
\v 33 Прийшовши до Ісуса, побачили, що він уже помер, і не стали перебивати йому голінок.
\v 34 Але один вояк списом проколов йому бока, і тут же витекли кров та вода.
\v 35 І той, що бачив, засвідчив, — і правдиве свідчення його. Він знає, що каже правду, щоб і ви повірили.
\v 36 Бо це сталося тому, щоб збулося Писання: Кістки його не будуть поламані.
\v 37 І знову ж, у іншому місці Писання мовиться: Дивитимуться на того, кого прокололи.
\v 38 Після цього попросив Пилата Йосип з Ариматеї, який був учнем Ісуса, — але таємним, бо боявся юдеїв, — щоб зняти тіло Ісуса. І Пилат дозволив. Тож прийшов і взяв його тіло.
\v 39 Наспів також і Никодим, — що приходив був до нього вночі раніше, — несучи суміш смирни з алоєм яких сто літрів.
\v 40 Отож, взяли тіло Ісуса і обвинули його полотном з пахощами, — згідно із звичаєм поховання в юдеїв.
\v 41 На тім місці, де він був розп'ятий, був розташований сад, а в саду — нова гробниця, в якій ніколи ніхто не був похований.
\v 42 Тут і поклали Ісуса, з огляду на юдейську п'ятницю, отже гробниця була близько.
\c 20
\v 1 Першого ж дня після суботи Марія Магдалина прийшла вдосвіта, як ще було темно, до гробниці й побачила, що камінь відсунутий від гробниці.
\v 2 Біжить, отже, і прибуває до Симона — Петра та до другого учня, якого Ісус любив, і каже їм: Забрали Господа з гробу і невідомо де його поклали.
\v 3 Тоді вийшов Петро з іншим учнем і попрямували до гробниці.
\v 4 Бігли обидва разом, та інший учень побіг швидше за Петра і прибув першим до гробниці.
\v 5 Нахилившись, побачив полотно, що лежало, одначе не ввійшов.
\v 6 Тут приспів услід за ним і Симон-Петро, ввійшов до гробниці і бачить полотно, що лежало,
\v 7 хустку, яка була на його голові і яка лежала не з полотном, але окремо, згорнена, в іншому місці.
\v 8 Тоді ж увійшов і інший учень, що прибіг першим до гробниці, — і побачив, і повірив.
\v 9 Бо ще не знали з Писання, що то треба було, аби він воскрес із мертвих.
\v 10 Учні повернулися знову до себе.
\v 11 А Марія стояла надворі біля гробниці й плакала. Плачучи, нахилилася до гробниці
\v 12 і бачить двох ангелів у білому: сиділи — один у головах і один у ногах, де лежало тіло Ісуса.
\v 13 І кажуть їй: Жінко, чому плачеш? Відповідає їм: Бо взяли мого Господа і не знаю, де поклали його.
\v 14 Сказавши це, обернулася — і бачить Ісуса, що стояв; та не впізнала, що це Ісус.
\v 15 Каже їй Ісус: Жінко, чого плачеш? Кого шукаєш? Вона, думаючи, що це садівник, каже йому: Пане, якщо ти його взяв, то скажи мені, де ти його поклав; я візьму його.
\v 16 Каже їй Ісус: Маріє. Вона обернулася і каже йому гебрайською мовою: Раввуні! — тобто Вчителю!
\v 17 Каже їй Ісус: Не доторкайся до мене, бо ще не зійшов я до [мого] Батька: іди до моїх братів і скажи їм: іду до мого Батька і вашого Батька, до мого Бога і вашого Бога.
\v 18 Приходить Марія Магдалина, звіщає учням, що бачила Господа і що він сказав їй це.
\v 19 Того самого першого дня по суботі, пізньої пори, коли двері, де зібралися [його] учні, були замкнені зі страху перед юдеями, — прийшов Ісус, став посередині й каже їм: Мир вам!
\v 20 Промовивши це, показав їм руки і ребра. Зраділи учні, побачивши Господа.
\v 21 Сказав їм Ісус знову: Мир вам! Як послав мене Батько, — і я посилаю вас.
\v 22 Сказавши це, дихнув і каже їм: Прийміть Святого Духа.
\v 23 Кому відпустите гріхи — відпустяться їм; кому затримаєте — затримаються.
\v 24 Тома, один із дванадцятьох, званий Близнюком, не був з ними, коли прийшов Ісус.
\v 25 Казали йому інші учні: Ми бачили Господа.Він сказав їм: Поки не побачу на його руках ран від цвяхів і не вкладу мого пальця в рани від цвяхів, не вкладу своєї руки в його бік, — не повірю.
\v 26 Через вісім днів знову були в зборі його учні, і Тома з ними. Прийшов Ісус крізь замкнені двері, і став посередині, сказав: Мир вам!
\v 27 Потім каже Томі: Поклади сюди свій палець, поглянь на мої руки, простягни свою руку і доторкнися до мого боку, — і не будь невірним, але вірним.
\v 28 Відповів Тома і сказав йому: Господь мій і Бог мій!
\v 29 Каже йому Ісус: Бо ти побачив мене, тому й повірив? Блаженні ті, що не бачили і повірили.
\v 30 Багато інших чуд зробив Ісус перед своїми учнями, які не записані в цій книзі.
\v 31 А це написане було, щоб ви повірили, що Ісус є Христос, Син Божий; і щоб, вірячи, мали ви життя в його ім'я!
\c 21
\v 1 Після цього знову з'явився Ісус [своїм] учням [по воскресінні з мертвих] біля Тиверіядського моря. А з'явився ж отак.
\v 2 Були разом Симон-Петро й Тома, прозваний Близнюком, і Натанаїл, що був з Кани Галилейської, і сини Зеведеєві, і інші двоє його учнів.
\v 3 Каже їм Симон-Петро: Іду рибу ловити. Кажуть йому: Ідемо й ми з тобою. Вийшли, [тут же] сіли до човна, та тієї ночі не зловили нічого.
\v 4 Як настав ранок, став Ісус на березі; але учні ж не пізнали, що це Ісус.
\v 5 Каже їм Ісус: Діти, чи є у вас щось поїсти? Відповіли йому: Ні.
\v 6 Він же сказав їм: Закиньте невода праворуч човна — і зловите. Закинули — і вже не могли витягти їх від великої чисельності риби.
\v 7 Тоді учень, якого любив Ісус, каже Петрові: Це ж Господь! Симон-Петро, почувши, що це Господь, накинув на себе одяг, бо був нагий, і кунувся в море.
\v 8 А інші учні попливли човном, — бо були недалеко від землі, якихось двісті ліктів, — тягнучи невода з рибою.
\v 9 Як вийшли на землю і побачили, що розкладене багаття і лежить на ньому риба й хліб.
\v 10 Каже їм Ісус: Принесіть тієї риби, що ви нині зловили.
\v 11 Симон-Петро пішов і витяг на землю невода, повного великих риб, — сто п'ятдесят три; і хоч стільки було, невід не роздерся.
\v 12 Каже їм Ісус: Підходьте, обідайте. Жоден учень не наважився запитати його: Хто ти? Бо знали, що це Господь.
\v 13 Підходить Ісус, бере хліб, дає їм, і рибу також.
\v 14 Це вже втретє з'явився Ісус учням після воскресіння з мертвих.
\v 15 Коли поснідали, каже Ісус Симонові — Петрові: Симоне Іванин, чи любиш мене більше від цих? Каже йому: Так, Господи, ти знаєш, що люблю тебе. Каже йому: Паси мої ягнята.
\v 16 Каже йому знову вдруге: Симоне Іванин, чи любиш мене? Каже йому: Так, Господи, ти знаєш, що люблю тебе. Каже йому: Паси вівці мої.
\v 17 Каже йому втретє: Симоне Іванин, чи любиш мене? Засмутився Петро, що запитав його втретє: Чи любиш мене? — і каже йому: Господи, ти все знаєш; ти знаєш, що люблю тебе. Каже йому Ісус: Паси вівці мої.
\v 18 Щиру правду, щиру кажу тобі, коли ти був молодий, то підперізувався сам і ходив, куди хотів; коли ж постарієш, простягнеш свої руки й інший тебе підпереже та поведе, куди не захочеш.
\v 19 Сказав це, знаючи, якою смертю той прославить Бога. Сказавши це, звелів йому: Іди за мною.
\v 20 Обернувшись, Петро побачив учня, якого любив Ісус, що йшов за ним, — того, що на вечері припав був до його грудей, — і сказав: Господи, хто зрадить тебе?
\v 21 І побачивши його, Петро каже Ісусові: Господи, а цей чого?
\v 22 Каже йому Ісус: Якщо хочу, щоб він залишився, доки не прийду, — що тобі? Ти йди за мною.
\v 23 І рознеслося це слово між братами, що той учень не помре. Але Ісус не сказав йому, що не помре, але: Якщо хочу, щоб він залишився, доки не прийду, — що тобі?
\v 24 Це той учень, що свідчить про це, який і написав це. Знаємо, що його свідчення правдиве.
\v 25 Є багато іншого, що зробив Ісус. Якби детально описати все, то, думаю, світ не вмістив би написаних книг. [Амінь.]
\id 
\c 1
\v 1 Перше слово написав я про все, о Теофіле, що Ісус почав робити й навчати,
\v 2 аж до того дня, коли вознісся, давши Завіт через Святого Духа апостолам, яких був вибрав.
\v 3 Перед ними постав живий після своїх страждань, з численними доказами, з'являючись їм упродовж сорока днів і промовляючи про Боже Царство.
\v 4 І як був з ними, наказав їм не відходити від Єрусалима, але очікувати обіцяного від Батька, про яке ви чули від мене.
\v 5 Бо Іван же хрестив водою, ви ж маєте хреститися Святим Духом за кілька днів.
\v 6 Вони зійшлися та й питали його, кажучи: Господи, чи не тепер ти відновиш царство Ізраїля?
\v 7 Сказав їм: Не вам знати часи й роки, які Батько поклав своєю владою,
\v 8 але ви одержите силу, коли, щойно найде на вас Святий Дух і будете мені свідками в Єрусалимі та по всій Юдеї і Самарії та аж до краю землі.
\v 9 Сказавши це, став возноситися на їхніх очах — і хмара сховала його з виднокола.
\v 10 Коли вдивлялися в небо, як він віддалився, то два мужі в білих убраннях з'явилися перед ними
\v 11 та й сказали: Галилейські мужі, чого стоїте й дивитесь на небо? Цей Ісус, що піднісся від вас на небо, прийде так само, як оце бачили ви, коли йшов Він на небо.
\v 12 Тоді повернулися до Єрусалима з гори, званої Оливною, що неподолік Єрусалима, на відстані дня ходи в суботу.
\v 13 Прийшовши, завітали до покою, де перебували Петро та Іван, Яків та Андрій, Пилип та Тома, Вартоломій та Матвій, Яків Алфеїв та Симон Зилот і Юда Яковів.
\v 14 Усі вони перебували однодушно на молитві [і благанні] з жінками, з Марією, Ісусовою матір'ю, та його братами.
\v 15 Тими днями Петро, ставши серед учнів, а громада була осіб із сто двадцять, сказав:
\v 16 Мужі-братове! Треба було, щоб сповнилося Писання, яке передрікав Святий Дух устами Давида про Юду, що привів тих, які схопили Ісуса,
\v 17 бо він був зарахований до нас і дістав жереб цього служіння.
\v 18 Він придбав поле ціною несправедливости і, впавши сторч головою, розбився надвоє і випало все його нутро.
\v 19 Це стало відомо всім мешканцям Єрусалима, тому те поле їхньою мовою зветься Акелдама, тобто поле крови.
\v 20 Бо написано в Книзі Псалмів: Хай стане його двір пусткою і хай не буде нікого, що жив би в ньому. Або ж: Урядування його хай візьме інший.
\v 21 Треба, отже, щоб один з тих мужів, що був з нами впродовж усього часу, коли Господь Ісус перебував і спілкувався з нами, -
\v 22 почавши від Іванового хрещення і до дня, як піднісся від нас, — один з них був з нами свідком його воскресіння.
\v 23 І поставили двох: Йосипа, названого Варнавою, який ще й прозваний був Юстом, та Матвія.
\v 24 Помолившись, сказали: Ти, Господи, серцезнавче всіх, покажи, кого з цих двох ти вибрав
\v 25 для служіння і апостольства, натомість Юди, який відпав, щоб піти на своє місце.
\v 26 І кинули жереб; випав жереб на Матвія, якого й дораховано до одинадцятьох апостолів.
\c 2
\v 1 Коли настав день П'ятдесятниці, всі були однодушно разом.
\v 2 Раптом почався з неба шум, наче подув буйний вітер і наповнив усю оселю, де вони сиділи.
\v 3 З'явилися їм поділені язики, наче вогняні, і сіли на кожного з них.
\v 4 Усі наповнилися Святим Духом і почали говорити іншими мовами, — так, як Дух велів їм говорити.
\v 5 А в Єрусалимі жили юдеї та побожні люди від кожного народу, що є під небом.
\v 6 Щойно стався цей шум, зійшлося сила люду, і захвилювалися, коли почули, що кожний говорить до них їхньою власною мовою.
\v 7 Дивувалися і чудувалися, кажучи [один до одного]: Хіба всі ці, що говорять, не галилеяни?
\v 8 Як же це, що ми чуємо кожний своєю рідною мовою, в якій ми народилися?
\v 9 Партяни й мідяни, еламіти й ті, що з Месопотамії, з Юдеї та Кападокії, з Понту й Азії,
\v 10 Фригії і Памфилії, Єгипту й околиць Лівії, що біля Киренеї, і захожі римляни,
\v 11 юдеї і проселіти, крітяни й араби, — чуємо, як вони говорять нашими мовами про Божу велич.
\v 12 Дивувалися всі, були збентежені, кажучи один одному: Що ж це має бути?
\v 13 Інші, глузуючи, казали, що вони понапивалися вина.
\v 14 А Петро, ставши з одинадцятьма, підніс всій голос і сказав їм: Мужі юдейські й усі мешканці Єрусалима! Щоб ви все знали, — вислухайте мене!
\v 15 Вони не п'яні, як ви думаєте, бо щойно третя година дня.
\v 16 Це те, що передрік пророк Йоіл:
\v 17 І буде в останніх днях, каже Бог, проллю свій Дух на всяке тіло, і пророкуватимуть ваші сини й ваші дочки, і ваша молодь видіння побачить, і ваші старці сни побачать.
\v 18 І в ті дні виллю мій Дух на моїх рабів і на моїх рабинь, і пророкуватимуть.
\v 19 І дам чуда на небі вгорі і знаки на землі внизу: кров, і вогонь, і куріння диму.
\v 20 Сонце перетвориться на темряву, а місяць на кров, — ще до того, як прийде Господній день, великий та славний!
\v 21 І станеться, що кожний, хто покличе Господнє ім'я, — спасеться.
\v 22 Мужі ізраїльські, послухайте-но оці слова: Ісуса Назарянина, мужа, засвідченого вам від Бога силами, чудами, знаками, які зробив через нього Бог посеред вас, як самі знаєте;
\v 23 його, виданого згідно з Божим задумом і провидінням, ви вбили, прибивши до хреста руками беззаконників.
\v 24 Його Бог воскресив, звільнивши від муки смерти, бо не було можливим, щоб вона втримала його.
\v 25 Давид говорить про нього: Бачив я Господа переді мною завжди, бо він є по моїй правиці, щоб я не захитався.
\v 26 Задля цього звеселилося моє серце і зрадів мій язик, ще й тіло моє сповнилося надією,
\v 27 бо не залишиш душі моєї в аді і не даси своєму святому побачити тління.
\v 28 Об'явив ти мені дороги життя, і наповниш мене втіхою виглядом своїм.
\v 29 Мужі, братове! Скажу сміливо вам про патріарха Давида, який помер і був похований, і його гріб є в нас аж дотепер.
\v 30 Будучи пророком і знаючи, що Бог клятвою поклявся йому від плоду лона його [підняти Христа за тілом і] посадити на його престолі;
\v 31 пророчо говорив він про воскресіння Христа, [душа якого] не залишилася в аді і тіло його не побачило тління.
\v 32 Цього Ісуса воскресив Бог, свідками чого є ми всі.
\v 33 Правицею Божою був він, отже, піднесений, обітницю Святого Духа одержав від Батька і вилив усе те, що ви і бачите й чуєте.
\v 34 Давид не пішов на небо, але сам говорить: Сказав Господь Господеві моєму: сядь праворуч мене,
\v 35 доки не покладу твоїх ворогів під твої ноги!
\v 36 З певністю хай знає весь дім Ізраїля, що і Господом і Христом зробив його Бог, — оцього Ісуса, якого ви розп'яли.
\v 37 Почувши, розжалобились серцем і сказали Петрові й іншим апостолам: Що ж нам робити, мужі-брати?
\v 38 Петро ж [сказав] до них: Покайтеся, і хай охреститься кожний з вас в ім'я Ісуса Христа на відпущення ваших гріхів — і одержите дар Святого Духа.
\v 39 Бо для вас ця обітниця, і для ваших дітей, і для всіх тих, що далеко, кого лиш покличе Господь Бог наш.
\v 40 Багатьма іншими словами свідчив та заохочував їх, кажучи: Рятуйтесь від цього поганого роду!
\v 41 Вони, отже, [з любов'ю] прийнявши його слово, охрестилися, і пристало того дня яких три тисячі душ.
\v 42 Перебували постійно в навчанні в апостолів, у спільності, в ламанні хліба, у молитвах.
\v 43 Був острах у кожній душі, бо багато чуд і знамень з'явились через апостолів; [в Єрусалимі панував великий страх перед ними].
\v 44 Усі, що повірили, були разом і мали все спільне.
\v 45 Продавали майно і маєтки та наділяли усім тим, чого хто потребував.
\v 46 Щодня пильно й однодушно йшли до церкви і, ламаючи по хатах хліб, приймали в радості й простоті серця їжу,
\v 47 хвалячи Бога та маючи ласку в усіх людей. Господь же додавав щодня тих, що спасалися.
\c 3
\v 1 Петро та Іван ішли до храму на молитву на дев'яту годину.
\v 2 Був тут один чоловік кривий від народження; несли його і клали щодня перед дверима храму, які називали Гарними, щоб просити милостині від тих, що входили до храму.
\v 3 Побачивши Петра й Івана, що хотіли ввійти до храму, почав просити милостині.
\v 4 Поглянули на нього Петро з Іваном і сказали: Подивись на нас.
\v 5 Він пильно дивився на них, сподіваючись щось від них одержати.
\v 6 Петро сказав: Срібла й золота не маю, але що маю, даю тобі: В ім'я Ісуса Христа Назарянина встань і ходи.
\v 7 Узявши його за праву руку, підвів його. Одразу ж скріпилися його ступні й суглоби. Підскочивши, встав і ходив.
\v 8 І ввійшов з ними до церкви, ходив, підскакував, хвалячи Бога.
\v 9 Весь народ бачив, як він ходив і хвалив Бога.
\v 10 Коли узнали, що це той, який сидів біля Гарних дверей храму милостині, перейнялися страхом і подивом з того, що йому сталося.
\v 11 Оскільки він був біля Петра й Івана, то збігся до них весь здивований народ у притвор, що називається Соломоновим.
\v 12 Побачивши це, Петро звернувся до народу: Мужі ізраїльські! Чого дивуєтеся з цього, чому зглядаєтеся на нас так, наче ми своєю силою або побожністю зробили, аби він ходив?
\v 13 Бог Авраама, і Бог Ісаака, і Бог Якова, Бог наших батьків, прославив свого слугу Ісуса, якого ви видали і відцуралися перед Пилатом, що присудив був його відпустити.
\v 14 Ви ж зреклися святого й праведного, а випросили відпустити вам людину — душогубця.
\v 15 Володаря життя ви вбили, та Бог воскресив його з мертвих, свідками чого ми є.
\v 16 І вірою в ім'я його — того, кого бачите й знаєте, — скріпило ім'я його. Віра, що від нього, дала йому це видужання перед усіма вами.
\v 17 А тепер, [мужі] — братове, знаю, що зробили ви так через незнання, — і так само ваші можновладці.
\v 18 Бог, наперед звіщаючи устами всіх пророків, що Христос має потерпіти, учинив так.
\v 19 Покайтеся, отже, і наверніться, щоб очистились ви від ваших гріхів;
\v 20 щоб настали часи відпочинку від обличчя Господнього, щоб послав наперед визначеного вам Ісуса Христа;
\v 21 бо треба, щоб небо його прийняло до часу впорядкування всього, про що говорив Бог устами своїх од віку святих пророків.
\v 22 Мойсей провіщав [до батьків], що Господь Бог ваш підійме вам пророка з братів ваших, як і мене: його слухайте в усьому, що тільки скаже вам.
\v 23 Буде так, що кожна душа, яка не послухає того пророка, — буде вилучена з народу.
\v 24 І так само всі пророки — від Самуїла й пізніших — говорили й сповіщали про ці дні.
\v 25 Ви сини пророків і завіту, який уклав був Бог батькам вашим, кажучи до Авраама: І в насінні твоєму благословляться всі народи землі.
\v 26 Воскресивши Слугу свого, Бог послав його, який благословить вас, насамперед до вас, щоб відвернувся кожен від злоби вашої.
\c 4
\v 1 Коли вони промовляли до народу, підійшли до них священики, церковний начальник і садукеї,
\v 2 обурені тим, що вони навчали народ, проповідували воскресіння з мертвих в Ісусові;
\v 3 наклали на них руки і вкинули до в'язниці до ранку, бо був уже вечір.
\v 4 Багато з тих, що чули слово, повірили; число таких людей сягало п'яти тисяч.
\v 5 Другого дня зібралися їхні можновладці, старшини й книжники в Єрусалимі;
\v 6 і Анна-архиєрей, і Каяфа, й Іван, і Олександер, і всі інші, що були з архиєрейського роду;
\v 7 поставивши їх посередині, допитувалися: Якою силою чи яким ім'ям ви це зробили?
\v 8 Тоді Петро, наповнившись Святим Духом, сказав до них: Можновладці люду й старшини [ізраїльські]!
\v 9 Якщо нас нині допитують про добрий вчинок щодо недужої людини, як вона одужала,
\v 10 то хай буде всім вам і всьому народові ізраїльському відомо: ім'ям Ісуса Христа Назарянина, якого ви розп'яли. Його Бог воскресив з мертвих; це він вилікував оцього, що стоїть перед вами.
\v 11 Він — камінь, знехтуваний вами, будівничими, камінь, що став наріжним.
\v 12 І нема в нікому іншому спасіння, бо під небом нема іншого імені, даного людям, що ним належало б нам спастися.
\v 13 Бачачи відвагу Петра й Івана, пізнавши, що це люди невчені й прості, — дивувалися; знали ж їх, що були з Ісусом.
\v 14 І бачачи оздоровленого чоловіка, що стояв з ними, не мали нічого закинути.
\v 15 Наказавши їм вийти з синедріону, радилися між собою,
\v 16 кажучи: Що зробити нам з цими людьми? Бо ж через них зроблено явне чудо, яке відоме всім, що живуть у Єрусалимі, — і не можемо того заперечити.
\v 17 Але щоб більше не поширювалося між народом, заборонімо [під загрозою] їм далі говорити про це ім'я нікому з людей.
\v 18 Покликавши їх, наказали більше не говорити й не навчати в ім'я Ісуса.
\v 19 Петро та Іван у відповідь сказали їм: Розсудіть, чи справедливо перед Богом радше слухати вас, ніж Бога?
\v 20 Адже ми не можемо не розповідати про те, що бачили й чули!
\v 21 Вони ж, погрозивши, відпустили їх, нічого не знайшовши, щоб покарати їх, — через народ, бо всі прославляли Бога за те, що сталося.
\v 22 Бо чоловік, з яким сталося це чудо видужання, мав понад сорок років.
\v 23 Коли їх відпустили, вони прийшли до своїх і переповіли те, що їм казали архиєреї і старшини.
\v 24 Почувши, усі однодушно піднесли голос до Бога і сказали: Владико [Боже], що створив небо і землю, море і все, що в них!
\v 25 Який Святим Духом, устами нашого батька і твого слуги Давида сказав: Чому заметушились погани і народи навчилися марноти?
\v 26 Зійшлися земні царі, зібралися старшини разом проти Господа і проти його Христа.
\v 27 Бо справді в цьому місті зібралися проти святого Слуги і помазаника твого Ісуса — Ірод і Понтійський Пилат з поганами та ізраїльським народом,
\v 28 щоб зробити те, що раніше визначила твоя рука і твоя воля, аби воно сталося.
\v 29 І нині, Господи, поглянь на їхні погрози і дай своїм рабам з усією сміливістю говорити твоє слово.
\v 30 Коли простягнеш твою руку на оздоровлення і на здійснення знамень і чуд, — щоб ставалися вони святим — ім'ям твого Слуги Ісуса.
\v 31 Щойно вони помолились, як похитнулося те місце, де вони були зібрані, і всі наповнилися Святим Духом — і сміливо говорили Боже слово.
\v 32 Люди, що увірували, мали одне серце й душу; і ніхто нічого з свого майна не називав власним, бо все було в них спільне.
\v 33 Апостоли з великою силою свідчили про воскресіння Господа Ісуса, — і велика ласка була на них усіх.
\v 34 Не було між ними жодного, хто мав би нестатки. Ті, що мали поле або дім, продавали їх та приносили ціну проданого
\v 35 і клали біля ніг апостолів; кожному давалося те, чого хто потребував.
\v 36 Йосип, прозваний апостолами Варнавою, — що в перекладі означає син потіхи, — левит родом з Кіпру,
\v 37 мав поле, продав його, приніс гроші й поклав біля ніг апостолів.
\c 5
\v 1 Один же чоловік, на ім'я Ананій, із своєю дружиною Сапфірою, продав маєток
\v 2 і приховав частину грошей, — про це знала дружина, — і, принісши іншу частину, поклав біля ніг апостолів.
\v 3 Петро сказав: Ананію, як це так, що сатана наповнив твоє серце, щоб обдурити Святого Духа і приховати частину вартости поля?
\v 4 Хіба воно не твоє, а чи продане не було в твоїй владі? Навіщо ти поклав це діло у своє серце? Ти ж збрехав не людям, а Богові.
\v 5 Почувши це, Ананій упав і віддав духа. Напав великий страх на всіх, що чули це.
\v 6 Юнаки встали, обгорнули його, винесли й поховали.
\v 7 Щойно минуло зо три години, як надійшла його дружина, ще не знаючи того, що скоїлося.
\v 8 Промовив до неї Петро: Скажи мені, чи за стільки ви продали поле? Вона відповіла: Так, за стільки.
\v 9 Петро до неї: Як це сталося, що ви змовилися випробувати Господнього Духа? Ось при дверях ті, що поховали твого чоловіка, — і тебе винесуть.
\v 10 Упала вона тут же біля його ніг — віддала духа. Зайшовши, юнаки виявили її мертвою, винесли й поховали біля її чоловіка.
\v 11 Великий страх напав на всю церкву, на всіх, хто це чув.
\v 12 Через руки апостолів здійснювалися численні знамення й чуда в народі. Всі однодушно перебували в Соломоновім притворі.
\v 13 Ніхто з інших не наважувався приєднатися до них, але народ величав їх.
\v 14 Вірних у Господа множилося — багато чоловіків та жінок.
\v 15 Недужих виносили на роздоріжжя і клали на постелях і лежанках, щоб, як ішов Петро, то бодай тінь його впала на декого з них.
\v 16 Сходилося люду багато з довколишніх міст до Єрусалима; приносили недужих, тих, що потерпали від злих духів. Усі вони видужували.
\v 17 Архиєрей і його прибічники з єресі садукейської встали і наповнилися заздрощами,
\v 18 і наклали [свої] руки на апостолів, кинули їх до громадської в'язниці.
\v 19 Ангел Господній уночі відчинив двері в'язниці, вивів їх і сказав:
\v 20 Ідіть, ставайте в храмі і кажіть народові всі слова оцього життя.
\v 21 Почувши це, пішли вдосвіта до храму й навчали. Тим часом архиєрей і ті, що з ним, прийшовши, скликали синедріон, усіх старшин з-поміж синів Ізраїля і послали до в'язниці, щоб їх привести.
\v 22 Слуги пішли та не знайшли їх у в'язниці. Повернувшись, сповістили,
\v 23 кажучи, що в'язницю знайшли ретельно замкненою, з охороною, що стояла перед дверима. Відчинивши ж, усередині нікого не знайшли.
\v 24 Як почули ці слова [священик], начальник охорони храму і архиєреї, збентежилися, — що б то все означало?
\v 25 Тут прийшов хтось і сповістив їм, що чоловіки, яких вони посадили до в'язниці, перебувають у храмі, стоять і навчають народ.
\v 26 Тоді начальник охорони пішов із слугами, привів їх без застосування сили, бо боялися народу, щоб не побив камінням.
\v 27 Привели їх, поставили в синедріоні. Запитав їх архиєрей,
\v 28 кажучи: Чи не з погрозою заборонили ми вам навчати в це ім'я? Ви наповнили Єрусалим вашим навчанням і хочете навести на нас кров цього чоловіка.
\v 29 Відповіли Петро й апостоли та сказали: Радше треба слухати Бога, ніж людей.
\v 30 Бог батьків наших воскресив Ісуса, якого ви вбили, повісивши на дереві.
\v 31 Бог підніс його своєю правицею на князя і рятівника, щоб дати Ізраїлеві покаяння і відпущення гріхів.
\v 32 І ми, і Дух Святий, якого дав Бог тим, що вірять у нього, є [його] свідками цих слів.
\v 33 Почувши це, вони всі розлютилися і змовлялися, щоб їх убити.
\v 34 Вставши, один фарисей у синедріоні, на ім'я Гамалиїл, — законовчитель, шанований усім народом, — наказав, щоб апостолів вивели на короткий час,
\v 35 а до них сказав: Мужі ізраїльські, поміркуйте поміж собою щодо цих людей, що ото хочете з ними зробити.
\v 36 Недавно об'явився був Тевда, кажучи, що він є кимось великим, — до нього пристало щось із чотириста людей. Він був убитий, і всі, що вірили в нього, розсіялися і зійшли на ніщо.
\v 37 Після нього під час перепису об'явився Юда галилеєць, потягши за собою [досить] народу. І він теж згинув, а всі, що слухали його, — розпорошилися.
\v 38 І нині кажу вам: відступіться від цих людей, лишіть їх. Бо якщо цей задум і ця справа від людей, — вона розлетиться;
\v 39 якщо ж від Бога, то ви не можете зруйнувати її, — щоб часом не стати вам богоборцями. Послухали його
\v 40 і, покликавши апостолів, побили їх, пригрозили не говорити в ім'я Ісуса, відпустили.
\v 41 Вони ж ішли від синедріону, радіючи, що за ймення Ісусове удостоїлися дістати зневагу.
\v 42 Щодня в храмі і по домівках не припиняли навчати — благовістити Ісуса Христа.
\c 6
\v 1 Тими днями, як побільшало учнів, почалися нарікання еліністів на юдеїв, що їхні вдови занедбані в щоденнім служінні.
\v 2 Скликавши громаду своїх учнів, дванадцятеро сказали: Не годиться нам, покинувши Боже слово, служити біля столів.
\v 3 Виберіть, братове, з-поміж вас сімох перевірених чоловіків, сповнених [Святого] Духа й мудрости — їх і поставимо на цю службу.
\v 4 Ми ж залишимося в молитві і служінні слову.
\v 5 Усій громаді сподобалося це слово; і вибрали Степана — чоловіка, сповненого віри і Святого Духа, — і Пилипа та Прохора, і Никанора й Тимона, і Пармена та проселіта з Антіохії Миколу.
\v 6 Поставили їх перед апостолами і, помолившись, поклали на них руки.
\v 7 Боже слово росло і чисельність учнів в Єрусалимі дуже множилось, а багато священиків були слухняні у вірі.
\v 8 Степан же, сповнений ласки й сили, робив великі знамення й чуда в народі.
\v 9 Повстали ж деякі з синаґоґи, що називається Лібертинською, Киренейською й Александрійською, і ті, що з Килікії і Азії, які сперечалися зі Степаном,
\v 10 але не могли протистояти мудрості й духові, з якими він говорив.
\v 11 Тоді вони підмовили людей, які говорили, що чули, ніби він говорив зневажливі слова проти Мойсея і Бога.
\v 12 Підбурили народ, старшин, книжників і, напавши, схопили його та привели до синедріону.
\v 13 Поставили фальшивих свідків, що говорили: Цей чоловік не перестає говорити [зневажливі] слова на це святе місце і проти закону.
\v 14 Бо ми чули, як він казав, що Ісус Назарянин зруйнує це місце і змінить звичаї, які нам передав Мойсей.
\v 15 Поглянувши на нього, всі, що сиділи на соборі, побачили його обличчя, яке було наче обличчя ангела.
\c 7
\v 1 Архиєрей запитав: Чи це так?
\v 2 Він промовив: Мужі-браття і батьки, послухайте-но. Бог слави з'явився нашому батькові Авраамові, як він був у Месопотамії, перед тим, як він оселився в Харані.
\v 3 Сказав до нього: Вийди з твоєї землі і від твого роду та піди у край, який тобі покажу.
\v 4 Тоді Він вийшов з Халдейської землі, оселився в Харані. А звідти, по смерті його батька, переселив його на цю землю, де ви тепер живете.
\v 5 І не дав йому спадщини в ній ані на стопу ноги, а обіцяв дати її для володіння — йому і його нащадкам після нього, — хоч не було в нього дитини.
\v 6 І сказав йому Бог, що нащадки його будуть переселенцями в чужій землі, і поневолять їх і гнобитимуть чотириста літ.
\v 7 Але я, — сказав Бог, — судитиму народ, якому служитимуть — і після цього вийдуть, і послужать мені на цім місці.
\v 8 І дав йому завіт обрізання. І породив Ісаака, і обрізав його восьмого дня; Ісаак — Якова, Яків — дванадцятьох патріархів.
\v 9 А патріархи позаздрили Йосипові, продали його до Єгипту. Та Бог був з ним
\v 10 і визволив його від усіх утисків, дав йому мудрість і ласку перед фараоном, царем єгипетським і поставив його правителем над Єгиптом і над усім своїм домом.
\v 11 Настав голод у всій [землі] Єгипетській та Ханаанській, прийшло велике горе; наші батьки не знаходили поживи.
\v 12 Почувши, що в Єгипті є пшениця, Яків послав спочатку наших батьків.
\v 13 Коли ж вони прибули вдруге, Йосип признався своїм братам; тож відомим став фараонові рід Йосипів.
\v 14 Йосип послав покликати свого батька Якова з усім родом — душ сімдесят п'ять.
\v 15 Яків переселився до Єгипту, де помер сам і всі батьки наші;
\v 16 і перенесені були до Сихему та покладені до гробниці, яку купив був за срібло Авраам у синів Емора Сихемового.
\v 17 Як наближався час виконання обіцянки, яку клятвено дав Бог Авраамові, народ розростався і розмножувався в Єгипті,
\v 18 доки не постав у Єгипті інший цар, який не знав Йосипа.
\v 19 Хитруючи проти нашого роду, він гнобив наших батьків, щоб викинути їхніх немовлят, аби не дати їм вижити.
\v 20 В цей час народився Мойсей — був він угодний Богові, його годували три місяці в батьковій оселі.
\v 21 Як викинули його, то взяла його донька фараонова, вигодувала собі за сина.
\v 22 І навчений був Мойсей усієї єгипетської мудрости; був сильний у своїх ділах та словах.
\v 23 Коли сповнилося йому сорок років, прийшло йому на серце відвідати своїх братів — синів Ізраїля.
\v 24 Побачивши, як кривдили одного з них, допоміг і помстився за покривдженого, убивши єгиптянина.
\v 25 Думав, що зрозуміють його брати, що це Бог його рукою дає їм спасіння. Але вони не зрозуміли.
\v 26 Наступного дня з'явився перед ними, коли вони билися, і намагався помирити, сказавши: Мужі, ви ж бо є братами, навіщо кривдите один одного?
\v 27 А той, що кривдив ближнього, відпихнув його, сказавши: Хто тебе поставив головою і суддею над нами?
\v 28 Чи ти хочеш мене вбити так само, як убив учора єгиптянина?
\v 29 Через це слово втік Мойсей і став чужинцем в Мадіямській землі, де породив двох синів.
\v 30 Коли минуло сорок років, з'явився йому в пустині Синайської гори ангел [Господній] у вогняному полум'ї в кущі.
\v 31 Побачивши це, Мойсей дивувався з видіння. Як приступив, щоб подивитися, був голос від Господа:
\v 32 Я Бог твоїх батьків, Бог Авраама і Ісаака і [Бог] Якова. Затремтівши, Мойсей не наважився поглянути.
\v 33 Сказав йому Господь: Розв'яжи сандалі з твоїх ніг, бо місце, на якому стоїш, — це свята земля.
\v 34 Подивився і бачу гноблення мого народу, що в Єгипті, і чую їхній стогін, тож зійшов визволити їх. Нині йди, посилаю тебе до Єгипту.
\v 35 Цього Мойсея, якого відкинули, сказавши: Хто тебе поставив головою і суддею? — його Бог, з'явившись у кущі, рукою ангела послав як голову й визволителя.
\v 36 Він вивів їх, зробивши чуда і знамення в Єгипетській землі і в Червоному морі і впродовж сорока років у пустині.
\v 37 Це той Мойсей, що сказав синам ізраїльським: Пророка поставить вам Бог з ваших братів, як мене, — [його слухайте!]
\v 38 Це той, що в пустині на зборах був разом з ангелом, який на Синайській горі говорив до нього і до наших батьків, який одержав живі слова, щоб дати нам;
\v 39 якого не схотіли послухати наші батьки, але відкинули його і повернулися у своїх серцях до Єгипту,
\v 40 сказавши Ааронові: Зроби нам богів, які йтимуть перед нами, бо не знаємо, що сталося з цим Мойсеєм, який вивів нас із Єгипетської землі.
\v 41 І зробили тоді теля, принесли жертву ідолові і веселилися з витвору своїх рук.
\v 42 Відвернувся Бог, передав їх, щоб служили небесному війську, як написано в книзі пророків: Доме Ізраїлів, чи приносили ви мені сорок років у пустині заколення і жертви?
\v 43 І взяли ви шатро Молоха і зірку вашого бога Райфана — зображення, які ви зробили, щоб покланятися їм: і переселю вас далі від Вавилона.
\v 44 Наші батьки мали в пустині скинію свідоцтва, як наказав той, що велів Мойсеєві зробити її за зразком, якого той бачив.
\v 45 Взявши її, внесли батьки наші разом з Ісусом до землі тих народів, яких вигнав Бог з очей наших батьків — так аж до днів Давида.
\v 46 Цей знайшов був ласку в Бога і молився, щоб знайти помешкання Богові Якова.
\v 47 Соломон збудував йому храм.
\v 48 Але Всевишній живе не в рукотворних, як каже пророк:
\v 49 Небо — мій престол, земля — підніжжя моїх ніг. Який храм збудуєте мені, каже Господь, або яке місце для мого спочинку?
\v 50 Хіба не моя рука все це зробила?
\v 51 Ви, твердошиї, з необрізаними серцями й вухами! Ви завжди противитеся Святому Духові, — як батьки ваші, так і ви.
\v 52 Кого з пророків не переслідували ваші батьки? І повбивали тих, що наперед сповіщали про прихід Праведника, якого ви тепер зрадили і вбили.
\v 53 Ви, що одержали закон з наказу ангелів, але не зберегли його!
\v 54 Слухаючи це, палали гнівом у своїх серцях і скреготали на нього зубами.
\v 55 Сповнений Святим Духом, поглянув на небо, побачив славу Божу й Ісуса, що стояв праворуч Бога.
\v 56 Сказав: Ось, бачу відкриті небеса і Людського Сина, що стоїть праворуч Бога.
\v 57 Голосно закричавши й позатикавши свої вуха, вони одностайно накинулися на нього.
\v 58 Вивівши за місто, били камінням. Свідки поклали свій одяг біля ніг юнака, що називався Савлом.
\v 59 Били камінням Степана, а він молився і казав: Господи Ісусе, прийми дух мій.
\v 60 Ставши на коліна, скрикнув гучно: Господи, не вважай їм це за гріх. Сказавши це, спочив.
\c 8
\v 1 Савло схвалював його вбивство. У ті дні настав великий утиск Єрусалимської церкви. Всі, за винятком апостолів, розсіялися по околицях Юдеї та Самарії.
\v 2 Побожні мужі вбрали Степана, гідно оплакали його.
\v 3 Савло ж нищив церкву, входячи до осель, виволікував чоловіків та жінок, кидав їх до в'язниці.
\v 4 Тим часом розсіяні люди ходили й проповідували слово.
\v 5 Пилип прибув до міста Самарії, проповідував Христа.
\v 6 Слухали громади те, що казав Пилип. Сприймали однодушно, бачили знамення, які чинив.
\v 7 З багатьох, одержимих нечистими духами, які виходили й гучно кричали; багато спаралізованих і кривих одужували.
\v 8 Настала велика радість у тім місті.
\v 9 Був у місті один чоловік, на ім'я Симон. Перед тим займався чародійством і дивував народ Самарії, видаючи себе за когось великого.
\v 10 Його слухали від малого до великого, кажучи: Це є велика сила Божа.
\v 11 Слухали його, бо довго захоплював їх чарами.
\v 12 Але коли повірили Пилипові, що благовістив Боже Царство й ім'я Ісуса Христа, то охрестилися і чоловіки, й жінки.
\v 13 Повірив і сам Симон і, охрестившись, перебував з Пилипом. Бачачи великі сили й знамення, дивувався.
\v 14 Апостоли, що перебували в Єрусалимі, почули, що Самарія прийняла Боже слово, і послали до них Петра й Івана.
\v 15 Прийшовши, ті помолилися за них, аби вони одержали Святого Духа.
\v 16 Бо ще на жодного з них не зійшов, а тільки хрещені були в ім'я Господа Ісуса.
\v 17 Тоді поклали на них руки — і одержали Святого Духа.
\v 18 Як побачив Симон, що накладанням рук апостолів дається [Святий] Дух, приніс їм гроші
\v 19 і промовив: Дайте й мені таку владу, щоб на кого я покладу руки, той одержав би Святого Духа.
\v 20 Петро сказав до нього: Твої гроші хай з тобою згинуть, бо ти думаєш за гроші набути дару Божого.
\v 21 Нема тобі частки й уділу в цім слові, бо твоє серце не чесне перед Богом.
\v 22 Отже, покайся за це твоє зло і молися Богові, може, проститься тобі за задум твого серця.
\v 23 Бо бачу тебе переповненим жовчною гіркоти в путах неправди.
\v 24 У відповідь Симон сказав: Помоліться за мене до Господа, щоб на мене не найшло нічого з того, про що ви сказали.
\v 25 Вони засвідчили і після проповіді слова Господнього повернулися до Єрусалима. Благовістили і в багатьох самарійських селах.
\v 26 Ангел Господній сказав до Пилипа, кажучи: Встань і йди на південь — на шлях, що сходить з Єрусалима до Гази, — порожній він.
\v 27 Устав та й пішов. Тут був муж — скопець з Етіопії — вельможа етіопської цариці Кандакії та її скарбник. Він їздив на поклон до Єрусалима,
\v 28 і повертався, сидів у своїй колісниці й читав пророка Ісаю.
\v 29 Дух сказав Пилипові: Підійди і пристань до цієї колісниці.
\v 30 Пилип підбіг і почув, що він читав пророка Ісаю. Сказав: Ти розумієш те, що читаєш?
\v 31 Він сказав: Як я можу зрозуміти, коли ніхто не наставить мене? Попросив Пилипа, щоб увійшов і сів біля нього.
\v 32 Місце ж із Писання, що його він читав, було: Наче вівцю на заріз, повели його; наче ягня безголосе перед тим, що стриже його, — не відкриває уст своїх.
\v 33 В його приниженні суд йому відібрано. Але хто розповість про рід його? Бо життя його забирається із землі.
\v 34 Обізвався скопець і сказав Пилипові: Благаю тебе, про кого пророк це каже? Про себе самого чи про когось іншого?
\v 35 Відкривши уста й почавши від цього Писання, Пилип благовістив йому про Ісуса.
\v 36 Тим часом вони, йдучи дорогою, під'їхали до якоїсь води. Скопець каже: Ось вода, що забороняє мені охреститися? [37 Пилип йому промовив: Якщо віруєш всім своїм серцем, — можна. Той у відповідь сказав: Вірую, що Ісус Христос — Син Божий.]
\v 38 І наказав колісниці стати. Обидва зайшли у воду — Пилип і скопець. І охрестив його.39 Коли вийшли з води, Господній Дух забрав Пилипа, і скопець більше не бачив його. Ішов своєю дорогою і радів.
\v 40 Пилип опинився в Азоті. Проходячи, благовістив усім містам, доки не прийшов до Кесарії.
\c 9
\v 1 Савло, ще дихаючи погрозою і вбивством на Господніх учнів, приступив до архиєрея
\v 2 і випросив у нього листів до Дамаска — до синаґоґ, щоб зв'язаними привести до Єрусалима тих, кого виявить на дорозі — чоловіків і жінок.
\v 3 Коли йшов і наближався вже до Дамаска, раптом осяяло його світло з неба.
\v 4 Упав на землю і почув голос, що говорив йому: Савле, Савле, навіщо мене переслідуєш?
\v 5 Сказав: Хто ти, Господи? Він же: Я Ісус, якого ти переслідуєш.
\v 6 Устань, увійди до міста і скажеться тобі, що тобі треба робити.
\v 7 Люди, що йшли з ним, стояли й дивувалися, чуючи голос, але нікого не бачачи.
\v 8 Підвівся Савло із землі, і хоч мав очі свої відкриті, — нічого не бачив. Вели його за руку — увійшли до Дамаска.
\v 9 Три дні він не бачив, не їв, не пив.
\v 10 У Дамаску був один учень, на ім'я Ананій. Сказав до нього Господь у видінні: Ананію. Він відповів: Це я, Господи.
\v 11 Господь — до нього: Устань, піди на вулицю, що зветься Рівна; в Юдиній хаті шукай Савла, що зветься Тарсянином, він молиться.
\v 12 Він побачив у видінні чоловіка, якого звати Ананієм, що прийшов і поклав на нього руки, щоб повернувся зір.
\v 13 Відповів же Ананій: Господи, чув я від багатьох про цього чоловіка — скільки зла він наробив твоїм святим у Єрусалимі!
\v 14 І тут має владу від архиєреїв — в'язати всіх, що покликаються на твоє ім'я.
\v 15 Сказав до нього Господь: Іди, бо він є для мене вибраною посудиною, щоб понести моє ім'я до народів, до царів, до синів Ізраїля.
\v 16 Бо я покажу йому, скільки треба йому потерпіти за моє ім'я.
\v 17 Пішов Ананій, увійшов до хати, поклав на нього руки і сказав: Савле, брате! Послав мене Господь Ісус, що з'явився тобі в дорозі, що нею ти йшов, щоб ти прозрів і сповнився Святим Духом.
\v 18 І одразу відпала від його очей наче якась луска: він став видючий, устав, охрестився,
\v 19 взявши їжу, щоб підкріпитися. Був з учнями, що в Дамаску, кілька днів.
\v 20 У синаґоґах зразу проповідував Ісуса, що він є Сином Божим.
\v 21 Дивувалися всі, хто слухав; казали: Чи це не той, що переслідував у Єрусалимі тих, які покликалися на це ім'я, а сюди прийшов, щоб в'язати їх і вести до архиєреїв?
\v 22 Савло ще більше міцнів, бентежачи юдеїв, які жили в Дамаску, доводячи, що цей є Христос.
\v 23 Минуло чимало днів і юдеї змовилися вбити його.
\v 24 Савлові їхня змова стала відома. Стерегли брами день і ніч, щоб його вбити.
\v 25 Узявши його, учні вночі спустили по стіні в кошику.
\v 26 Прийшовши до Єрусалима, намагався пристати до учнів. Та всі його боялися, не вірячи, що він є учнем.
\v 27 Варнава, взявши його, привів до апостолів і розповів їм, як у дорозі побачив Господа, як говорив йому, як у Дамаску відважно поводився в ім'я Ісуса.
\v 28 І був з ними, входячи й виходячи з Єрусалима, сміливо діючи в ім'я Господа.
\v 29 Говорив же і змагався з еліністами, а вони шукали його, щоб убити.
\v 30 Дізналися про це брати, повели його до Кесарії, звідти відпустили до Тарсу.
\v 31 Церква по всій Юдеї, Галилеї і Самарії мала мир, будуючись і ходячи в Господнім страсі, сповнювалася втіхою Святого Духа.
\v 32 Коли Петро обходив усіх, прибув і до святих, що жили в Лідді.
\v 33 Знайшов там одного чоловіка на ім'я Еней, що вісім років лежав на ліжку, бо був спаралізований.
\v 34 Сказав йому Петро: Енею, оздоровляє тебе Ісус Христос. Устань із твоєї постелі. І зараз же встав.
\v 35 Побачили його всі, що жили в Лідді і в Сароні, — і навернулися до Господа.
\v 36 У Йопії була одна учениця на ім'я Тавита, що в перекладі означає сарна; була сповнена добрих діл та милостинь, які чинила.
\v 37 Сталося так, що тими днями захворіла й померла. Обмили її і поклали в горниці.
\v 38 Оскільки Лідда була близько до Йопії, то учні, почувши, що Петро є тут, послали до нього двох мужів, благаючи: Не полінуйся прийти до нас.
\v 39 Уставши, Петро пішов з ними. Коли прийшов, запросили його до горниці; оточили його всі вдови, плачучи й показуючи одяг і покривала, які робила Сарна, коли була з ними.
\v 40 Петро, випроводивши всіх, схиливши коліна, помолився; повернувшись до тіла, сказав: Тавито, встань. Вона розплющила свої очі, і, побачивши Петра, сіла.
\v 41 Подавши ж їй руку, підвів її. Покликавши святих і вдовиць, поставив її живою.
\v 42 Це стало відомо по всій Йопії — люди повірили в Господа.
\v 43 Сталося так, що багато днів він перебував у Йопії, в якогось кожум'яки Симона.
\c 10
\v 1 У Кесарії [жив] якийсь чоловік на ім'я Корнилій — сотник полку, що звався Італійським.
\v 2 Побожний і богобійний був разом з усім своїм домом, робив численні милостині людям, завжди молився Богові.
\v 3 Побачив він явно у видінні — близько дев'ятої години дня: Божий ангел зійшов до нього і сказав йому: Корнилію.
\v 4 Він же, поглянувши на нього, злякався і запитав: Що, Господи? Сказав же йому: Твої молитви і твої милостині згадалися перед Богом.
\v 5 Тепер пошли людей до Йопії і поклич Симона, того, що зветься Петром.
\v 6 Він гостює в якогось кожум'яки Симона, що живе біля моря; [він скаже тобі слова, якими врятуєшся ти і весь дім твій.]
\v 7 Як відійшов ангел, що говорив до нього, покликав двох слуг і одного побожного вояка з тих, що служили йому;
\v 8 розповівши їм усе, послав їх до Йопії.
\v 9 Другого дня, як ішли вони дорогою і наближалися до міста, Петро вийшов на горницю помолитися, — о шостій годині.
\v 10 Був голодний, захотів їсти. Поки готували вони, найшло на нього захоплення:
\v 11 побачив відкрите небо і якусь посудину, що опускається [до нього], мов велика скатерка, [прив'язана] з чотирьох країв, [і] спускалася аж до землі.
\v 12 В ній були всі земні чотириногі [звірі], плазуни, небесні птахи.
\v 13 Пролунав голос до нього: Встань, Петре, заріж і їж.
\v 14 Петро сказав: Ніколи, Господи, бо ніколи не їв я нічого поганого, нечистого.
\v 15 І голос знову до нього — вдруге: Що Бог очистив, того не вважай за погань.
\v 16 Це сталося тричі, — і знову піднялася посудина на небо.
\v 17 Коли Петро дивувався сам собі, що б то було за видіння, яке він побачив, — саме тоді люди, послані Корнилієм, розпитавши про хату Симона, стали перед дверима.
\v 18 Крикнувши, запитали, чи тут перебуває Симон, що зветься Петром.
\v 19 Як Петро роздумував над видінням, сказав йому Дух: Ось, троє людей шукають тебе;
\v 20 встань, зійди і йди з ними, зовсім не вагаючись, бо це я їх послав.
\v 21 Зійшовши, Петро сказав до людей: Я той, кого шукаєте. Яка причина, що спонукала вас прийти?
\v 22 Вони сказали: Корнилій — сотник, чоловік справедливий, який боїться Бога, засвідчений усім народом юдейським, — дістав повеління від святого ангела покликати тебе до своєї хати і послухати від тебе слова.
\v 23 Запросивши, гостинно прийняв їх. Другого дня, вставши, пішов з ними; деякі з братів, що були з Йопії, теж пішли з ним.
\v 24 Назавтра прийшли до Кесарії. Корнилій очікував їх, покликав своїх родичів та близьких друзів.
\v 25 Як увійшов Петро, зустрів його Корнилій — упав до ніг, поклонився.
\v 26 Петро підвів його, кажучи: Встань, я ж і сам людина.
\v 27 Розмовляючи з ним, увійшов і знайшов багатьох зібраних.
\v 28 Сказав до них: Ви знаєте, що не годиться мужеві — юдеєві приставати або приходити до чужинця; а мені Бог відкрив, щоб жодної людини не називали брудною або нечистою;
\v 29 тому і без вагання прийшов я, коли покликали мене. Питаю, з якої причини послали ви за мною?
\v 30 Корнилій сказав: Від четвертого дня і до цієї години [постив я]; о дев'ятій годині молився в своїй хаті. І ось муж став переді мною в світлому одязі,
\v 31 сказавши: Корнилію, твоя молитва вислухана і твої милостині згадані перед Богом.
\v 32 Пошли до Йопії і поклич Симона, що зветься Петром; він перебуває в хаті кожум'яки Симона коло моря. [Він прийде й говоритиме до тебе].
\v 33 Отже, я зараз послав по тебе. Ти добре зробив, що прийшов. Нині всі ми стоїмо перед Богом, щоб слухати все, що Господь наказав тобі.
\v 34 Розтуливши уста, Петро сказав: По правді розумію, що не на обличчя дивиться Бог,
\v 35 але прийнятним для нього в кожнім народі є той, хто боїться його і чинить справедливість.
\v 36 Він послав синам Ізраїля слово, благовістуючи мир через Ісуса Христа; він є Господь для всіх.
\v 37 Ви знаєте про справу, що сталася по всій Юдеї, починаючи від Галилеї, після хрещення, яке проповідував Іван;
\v 38 про Ісуса, який з Назарета, — як помазав його Бог Святим Духом і силою, який прийшов роблячи добро і оздоровляючи всіх поневолених дияволом, — бо Бог був з ним.
\v 39 І ми є свідками всього, що він зробив у околиці Юдеї і в Єрусалимі. Його вбили, повісивши на дереві,
\v 40 Бог підняв його на третій день і дав йому з'явитися,
\v 41 не всім людям, але свідкам, раніше призначеним від Бога, нам, які з ним їли й пили по його воскресінні з мертвих.
\v 42 І він наказав нам проповідувати народові, і засвідчити, що він визначений Богом суддя живих і мертвих.
\v 43 Про нього свідчать усі пророки, що відпущення гріхів дістає його ім'ям кожний, хто вірить у нього.
\v 44 Ще як казав Петро ці слова, зійшов Святий Дух на всіх, що слухали слово.
\v 45 І здивувалися обрізані віруючі, які прийшли з Петром, — що й на поган був дар Святого Духа.
\v 46 Бо чули, як говорили мовами і величали Бога. Тоді сказав Петро:
\v 47 Чи може хто заборонити хреститися водою оцим, що одержали Святого Духа так, як і ми?
\v 48 Велів хрестити їх в ім'я Ісуса Христа. Тоді просили його побути в них кілька днів.
\c 11
\v 1 Почули апостоли й брати, які були в Юдеї, що і погани прийняли Боже слово.
\v 2 Коли пішов Петро до Єрусалима, сперечалися з ним ті, що були обрізані,
\v 3 кажучи: Чого ти ходив до людей, які обрізання не мають, чого їв з ними?
\v 4 Почавши, Петро розповів їм за порядком, кажучи:
\v 5 Я був у місті Йопії, молився і побачив у захопленні видіння — сходила з неба посудина, наче велика скатерка, що висіла з чотирьох кінців, і прийшла аж до мене.
\v 6 Поглянувши на неї, розглядав я і побачив земних чотириногих, звірів, плазунів, небесних птахів,
\v 7 почув я голос, що говорив мені: Встань, Петре, заріж і їж.
\v 8 Сказав же я: Ніколи, Господи, бо брудне або нечисте ніколи не ввійшло до моїх уст.
\v 9 Відповів же голос із неба вдруге: Що Бог очистив, того не вважай за погане.
\v 10 Це сталося тричі — і знову піднялося все до неба.
\v 11 Тут же троє людей з'явились перед хатою, в якій я був, — вони були послані до мене з Кесарії.
\v 12 Сказав же мені Дух іти з ними зовсім не вагаючись. Пішли зі мною шестеро цих братів й увійшли ми до хати чоловіка.
\v 13 Розповів він нам, як побачив у своїй хаті ангела, що постав і сказав [йому]: Пошли до Йопії і поклич Симона, що зветься Петром,
\v 14 який скаже до тебе слова, що ними спасешся ти і ввесь твій дім.
\v 15 Коли ж почав я говорити, злинув на них Святий Дух, як і на нас спочатку.
\v 16 Згадав я Господнє слово, як він говорив: Іван хрестив водою, ви ж хреститиметеся Святим Духом.
\v 17 Якщо Бог дав їм однаковий дар, як і нам, що повірили в Господа Ісуса Христа, то хто я такий, щоб перешкоджати Богові?
\v 18 Почувши ж це, замовкли, і прославили Бога, кажучи: Отже, і поганам Бог дав покаяння для життя.
\v 19 Ті, що були розсіяні через скорботу, що сталася за Степана, пішли до Фінікії й Кіпру й Антіохії, не кажучи слова, нікому, крім юдеїв.
\v 20 Між ними були деякі люди кіпрські і киринейські, які, прийшовши до Антіохії, говорили і до греків, благовістячи Господа Ісуса.
\v 21 І Господня рука була з ними, і велике число тих, що повірили, навернулися до Господа.
\v 22 Вістка про них досягла Єрусалимської церкви. Послали Варнаву, щоб пішов до Антіохії.
\v 23 Він, прийшовши і побачивши Божу благодать, зрадів і заохочував усіх рішучістю серця триматися Господа,
\v 24 бо був людиною доброю і сповненою Святого Духа і віри. І багато людей пристало до Господа.
\v 25 Попрямував до Тарса, щоб відшукати Савла.
\v 26 Знайшовши, привів до Антіохії. Сталося, що вони цілий рік збиралися в церкві, навчаючи велику громаду. Вперше в Антіохії учнів названо християнами.
\v 27 У ті ж дні прибули з Єрусалима до Антіохії пророки.
\v 28 Вставши, один із них, на ім'я Агав, провістив через Духа великий голод, який мав бути у всьому світі, — який і настав за Клавдія.
\v 29 Тоді учні постановили послати — хто що мав — допомогу братам, які жили в Юдеї.
\v 30 Це й зробили, пославши до старших через руки Варнави і Савла.
\c 12
\v 1 У той час цар Ірод підніс руки, щоб декому з церкви заподіяти зло.
\v 2 Убив мечем Іванового брата Якова.
\v 3 Коли побачив, що це подобається юдеям, задумав схопити й Петра. Були тоді дні Опрісноків.
\v 4 Схопив Його й посадив до в'язниці, передав чотирьом четвіркам вояків, щоб стерегли його, бажаючи вивести його до народу після Пасхи.
\v 5 Отже, Петра стерегли у в'язниці. Ревна молитва піднімалася від церкви до Бога за нього!
\v 6 Коли Ірод мав його вивести, тієї ночі Петро спав між двома вояками, скований двома залізними кайданами; а сторожі перед дверима стерегли в'язницю.
\v 7 І ось Господній ангел став перед ним, — і світло засяяло в кімнаті. Штовхнувши Петра у бік, підвів його, кажучи: Швидко вставай! І спали залізні кайдани з його рук.
\v 8 Сказав же ангел до нього: Підпережися і взуйся в свої сандалі. Зроби же це. І каже йому: Зодягнися в свою одіж і йди за мною.
\v 9 Вийшовши, попрямував за ним, не знаючи, чи це дійсність, — те, що відбувається через ангела, — бо думав, що бачить видіння.
\v 10 Минувши першу й другу сторожі, прийшли до залізної брами, що вела до міста, — вона сама собою їм відкрилася. Вийшовши, поминули одну вулицю — і тут же відступив ангел від нього.
\v 11 Отямившись, Петро сказав: Нині твердо знаю, що Господь послав свого ангела і вирвав мене з Іродових рук та від усіх сподівань юдейського народу.
\v 12 Подумавши, прийшов до Маріїної хати, матері Івана, прозваного Марком. Тут зібралися численні люди і молилися.
\v 13 Як постукав він у двері двору, вийшла рабиня на ім'я Рода, щоб довідатися.
\v 14 Пізнавши голос Петра, з радости не відчинила дверей, а прибігла і сказала, що Петро стоїть під дверима.
\v 15 Вони їй сказали: Ти навіжена! Вона ж настоювала, що так воно є. Вони ж говорили: Це його ангел.
\v 16 Петро стукав далі. Відчинивши, побачили його й жахнулися.
\v 17 Махнувши їм рукою, щоб мовчали, розповів їм, як Господь його вивів із в'язниці. Сказав: Сповістіть це Якову й братам. Вийшов, пішов до іншого місця.
\v 18 Коли настав день, поміж вояками зчинилася велика тривога: що сталося з Петром?
\v 19 Ірод, пошукавши його і не знайшовши, допитавши сторожів, наказав їх відвести. Потім пішов з Юдеї до Кесарії і перебував [там].
\v 20 Ірод гнівався на тирян і сидонян. Прийшли ті до нього й однодушно благали Власта, царського постельника, просили миру, бо живилися їхні землі з царських.
\v 21 Одного призначеного дня Ірод, зодягнутий у царські шати і сівши на судищі, говорив до них з гордістю.
\v 22 Юрба ж кричала: Це голос Бога, а не людини.
\v 23 Зненацька вдарив його Господній ангел, бо не віддав славу Богові. З'їли [його] черви — він помер.
\v 24 Боже слово зростало і множилося.
\v 25 Варнава й Савло, скінчивши службу, повернулися до Єрусалима, взявши Івана, званого Марком.
\c 13
\v 1 В Антіохійській Церкві були [деякі] пророки й учителі: Варнава, Симон, прозваний Нігером, Луцій Киринеєць, Манаїл, вихований разом з Іродом тетрархом, і Савло.
\v 2 Як служили вони Господеві й постили, сказав Святий Дух: Відділіть мені Варнаву та Савла на діло, на яке я покликав їх.
\v 3 Попостивши й помолившись і поклавши на них руки, відпустили.
\v 4 Вони послані були Святим Духом і пішли до Селекії, звідти відпливли до Кіпру.
\v 5 Бувши на Саламіні, звіщали Боже слово в юдейських синагогах. Мали Івана за слугу.
\v 6 Пройшовши ввесь острів аж до Пафи, знайшли якогось чоловіка — ворожбита, фальшивого пророка, юдея на ім'я Вар Ісус,
\v 7 який був з проконсулом Сергієм Павлом — розсудливим чоловіком. Той, покликавши Варнаву і Савла, старався почути Боже слово.
\v 8 Противився їм Еліма-ворожбит, — бо так перекладається його ім'я, — намаючись відвернути проконсула від віри.
\v 9 Савло — він же Павло, — сповнившись Святим Духом і поглянувши на нього,
\v 10 сказав: О, повний усякої омани і всякої злоби, сину диявола, ти, ворогу всякої правди! Чи не перестанеш перекручувати рівні Господні дороги?
\v 11 І нині рука Господня на тобі — будеш сліпим, не бачачи сонця до часу. Зненацька обгорнули його морок й темрява і, ходячи навпомацки, шукав провідника.
\v 12 Тоді проконсул, побачивши, що сталося, повірив, дивуючись навчанню Господньому.
\v 13 Відпливши з Пафи, ті, що були з Павлом, прийшли до Пергії Памфилійської. Іван же, відлучившись від них, повернувся до Єрусалима.
\v 14 Вийшовши з Пергії, вони прийшли до Антіохії Пісидійської і, ввійшовши до синагоги в день суботній, сіли.
\v 15 Після читання закону і пророків послали начальники синагоги до них, кажучи: Брати, якщо є у вас слово втіхи для народу, говоріть.
\v 16 Уставши й махнувши рукою, Павло сказав: Мужі ізраїльські й ті, що бояться Бога, слухайте.
\v 17 Бог цього народу, Ізраїлевого, вибрав наших батьків і підняв народ, що був скитальцем у Єгипетській землі, високою рукою вивів їх із неї.
\v 18 Сорок років годував їх у пустині.
\v 19 Підкоривши сім народів у Ханаанській землі, дав у спадщину їхню землю
\v 20 — майже по чотириста п'ятдесятьох роках. І після цього дав суддів — до пророка Самуїла.
\v 21 Потім просили царя — і Бог дав їм Савла, сина Кисового, мужа з племені Веніямина, — на років сорок.
\v 22 Віддаливши його, поставив їм за царя Давида, до якого, засвідчивши, сказав: Знайшов я Давида, сина Єсеєвого, людину мого серця, — він виконає всі мої бажання.
\v 23 З його насіння Бог за обітницею підніс Ісуса — на порятунок Ізраїлю.
\v 24 А Іван проповідував перед його приходом хрещення покаяння — всьому ізраїльському народові.
\v 25 А коли Іван завершував свій шлях, то сказав: За кого мене маєте? Це не я! Але йде за мною той, якому я не гідний розв'язати ремінця взуття.
\v 26 Мужі-брати, сини роду Авраама, і хто богобоязний між вами! Вам послано слово спасіння.
\v 27 Бо ті, що живуть у Єрусалимі, і їхні правителі, не зрозумівши цього, виконали слова пророчі, що читаються щосуботи, — засудивши його.
\v 28 Не знайшовши жодної вини, гідної смертної кари, попросили Пилата вбити його.
\v 29 Коли ж виконали все написане про нього, то зняли з дерева і поклали до гробниці.
\v 30 Бог же воскресив його з мертвих.
\v 31 Він багато днів з'являвся тим, що пішли з ним з Галилеї до Єрусалима, які нині є його свідками перед людьми.
\v 32 І ми благовістимо вам ту обітницю, що дана була батькам,
\v 33 Бог виконав її для нас, їхніх дітей, воскресивши Ісуса, як ото в другому псалмі написано: Ти мій Син, я нині тебе породив.
\v 34 А що воскресив його з мертвих, щоб більше не повернувся у тління, так заповів: Дам вам справжні Давидові святощі.
\v 35 Тому і в іншому місці говорить: Не даси своєму святому побачити тління.
\v 36 Давид, послуживши своєму родові, з Божої волі заснув і переставився до своїх батьків, — і бачив тління.
\v 37 А той, якого Бог воскресив, — не побачив тління.
\v 38 Хай буде відомо вам, мужі-браття, що через нього вам звіщається відпущення гріхів, і в усьому, від чого ви не могли оправдатися в законі Мойсеєвім,
\v 39 у цьому кожний вірний виправдається.
\v 40 Стережіться, щоб не прийшло [на вас] сказане в пророків:
\v 41 Дивіться, глумителі, й дивуйтеся і зникніть, бо справу роблю в днях ваших, справу, в яку не повірите ви, якщо хтось розкаже вам.
\v 42 Коли виходили вони [з юдейської синаґоґи, погани] просили, щоб наступної суботи говорили до них ці слова.
\v 43 Як розійшлися з синаґоґи, багато з юдеїв і богобоязні проселіти пішли за Павлом і Варнавою. Вони, говорячи до них, переконували їх перебувати в Божій ласці.
\v 44 Наступної суботи мало не все місто зібралося, щоб послухати Господнє слово.
\v 45 Побачили юдеї юрбу, сповнилися заздрістю і перечили тому, що говорив Павло, [опиралися і] богозневажали.
\v 46 Набравшись відваги, Павло і Варнава сказали: Треба було спочатку вам говорити Боже слово, але оскільки ви відкинули його і самі себе робите негідними вічного життя, то ми звертаємося до поган.
\v 47 Бо так заповів нам Господь: Поклав я тебе на світло поганам, щоб ти був спасінням аж до краю землі.
\v 48 Чуючи це, погани раділи і прославляли Господнє слово — і повірили ті, що були призначені для вічного життя.
\v 49 Слово Господнє розходилося по всій країні.
\v 50 Юдеї підбурювали побожних і шляхетних жінок та визначних громадян і почали переслідувати Павла й Варнаву, вигнали їх за свої кордони.
\v 51 Вони, обтрусивши порох із ніг проти них, прийшли до Іконії.
\v 52 А учні наповнювалися радістю і Святим Духом.
\c 14
\v 1 Сталося таке в Іконії, що разом увійшли вони до юдейської синагоги і говорили так, що повірило дуже велике число юдеїв та греків.
\v 2 Ті ж юдеї, що не повірили, підбурювали і ятрили душі поган проти братів.
\v 3 Втім, вони були тут досить часу, відважно діючи в Господі, який засвідчував слово своєї ласки, роблячи знамення й чуда через їх руки.
\v 4 Розділилися люди у місті: одні були з юдеями, інші — з апостолами.
\v 5 Коли погани та юдеї із своїми провідниками зчинили заколот, щоб їх зневажити і побити камінням,
\v 6 вони, довідавшись про це, втекли до лікаонських міст, — у Лістру і Дервію та в околиці,
\v 7 і тут благовістили.
\v 8 У Лістрі сидів один чоловік, хворий на ноги, кривий від народження; він ніколи не ходив.
\v 9 Слухав він Павла, який говорив. Поглянувши на нього і побачивши, що має віру для порятунку,
\v 10 сказав Павло дуже голосно: Встань прямо на ноги. Той підскочив і почав ходити.
\v 11 Люди побачили, що зробив Павло, піднесли свій голос, кажучи по-лікаонському: До нас зійшли боги в людській подобі.
\v 12 Називали Варнаву Зевсом, Павла — Гермесом, бо той був провідником у слові.
\v 13 Жрець Зевса, що перебував перед містом, привів до брами бичків, та вінки, хотів разом з юрбою приносити жертву.
\v 14 Почувши, апостоли Варнава і Павло, роздерли одяг свій, кинувшись між людей, кричали:
\v 15 Люди, що ви робите? І ми подібні до вас, люди, що благовістимо вам відвертатися від цих марнот до живого Бога, який створив небо, землю, море і все, що в них.
\v 16 Він у минулих поколіннях допустив, щоб усі погани ходили своїми дорогами.
\v 17 Він, проте, не переставав свідчити про себе, творячи добро, даючи вам дощі з неба і плідні часи, насичуючи їжею та веселістю ваші серця.
\v 18 Говорячи це, ледве заспокоїли людей, щоб утрималися приносити їм жертву.
\v 19 Прийшли з Антіохії та Іконії юдеї і, підбурюючи людей, побили Павла камінням, витягли його за місто, думаючи, що він помер.
\v 20 Коли учні оточили його, він устав, увійшов до міста. А назавтра пішов з Варнавою до Дервії.
\v 21 Благовістуючи тому містові, навчивши багатьох, повернулися до Лістри й Іконії та Антіохії.
\v 22 Зміцнювали душі учнів, благали залишатися у вірі, бо через великі утиски треба нам увійти до Божого Царства.
\v 23 Висвятивши їм пресвітерів для всіх Церков, помолившись із постом, передали їх Господеві, в якого повірили.
\v 24 Пройшовши Пісидію, прийшли до Памфилії.
\v 25 Казали слово в Пергії, зайшли до Атталії.
\v 26 Звідти відпливли до Антіохії, де були передані Божій ласці на справу, яку і довершили.
\v 27 Прийшовши туди і зібравши церкву, розповіли, що Бог зробив з ними, як відкрив поганам двері віри.
\v 28 Перебували ж немало часу з учнями.
\c 15
\v 1 І дехто, прийшовши з Юдеї, навчав братів: Коли не обріжетеся, за звичаєм Мойсея, не можете спастися.
\v 2 Коли ж виникла суперечка й чимале змагання Павла та Варнави з ними, то постановили, щоб Павло й Варнава та деякі інші з них пішли до апостолів і старшин у Єрусалим із цим питанням.
\v 3 Послані, отже, церквою, переходили Фінікію і Самарію, розповідаючи про навернення поган, і чинили велику радість усім братам.
\v 4 Прийшовши ж до Єрусалима, були прийняті церквою, апостолами і старшинами. Розповіли, скільки Бог зробив з ними.
\v 5 Піднялися ж деякі, що з єресі фарисейської, які повірили, кажучи, що треба обрізати їх і заповісти зберігати закон Мойсея.
\v 6 Зібралися апостоли і старці, щоб розглянути цю справу.
\v 7 Після довгої суперечки, вставши, Петро сказав до них: Мужі-брати, ви знаєте, що від перших днів Бог поміж нас вибрав мене, щоб моїми устами погани почули слово благовістя і повірили.
\v 8 І серцезнавець Бог засвідчив їм, давши [їм] Святого Духа, як і нам,
\v 9 і ніякої різниці не зробив між нами й ними, вірою очистивши їхні серця.
\v 10 То чому ж тепер випробовуєте Бога, щоб накласти учням на шиї ярмо, якого не змогли понести ані наші батьки, ані ми?
\v 11 Але віримо, що спасемося ласкою Господа Ісуса так, як і вони.
\v 12 Замовкли всі люди і слухали Варнаву та Павла, які розповідали, скільки зробив Бог знамень і чудес між поганами через них.
\v 13 Як замовкли ж вони, відповів Яків, кажучи: Мужі-брати, послухайте мене.
\v 14 Симон розповів, що раніше Бог відвідав, щоб вибрати з поган народ для свого ймення.
\v 15 І з цим узгоджуються слова пророків, як написано:
\v 16 Після цього повернуся і відбудую занепалий намет Давидів, і руїну його відбудую, і поставлю його,
\v 17 щоб решта людей шукала Господа, і всі погани, над якими кликано моє ім'я, говорить Господь, що робить це [все];
\v 18 відомі од віку [Богові всі його діла].
\v 19 Тому я вважаю, аби не докучати тим, що з поган навертаються до Бога,
\v 20 але заповісти їм стерегтися від ідольських жертв, і розпусти, і задушення, і крови.
\v 21 Бо Мойсей з давніх родів має своїх проповідників у містах, що читають його в синагогах щосуботи.
\v 22 Тоді сподобалось апостолам і старшинам з усією церквою послати в Антіохію з Павлом і Варнавою обраних з-поміж себе мужів: Юду, що зветься Варсавою, і Силу, мужів славних між братами.
\v 23 І написали [це] своєю рукою: Апостоли, і старці, [і] брати тим, що є в Антіохії, і Сирії, і Килікії, братам, що з поган, вітання.
\v 24 Бо ж ми почули, що деякі, кого ми не посилали, вийшовши від нас, збентежили вас словами, хвилюючи ваші душі, [кажучи обрізатися і зберігати закон];
\v 25 сподобалось нам, зібраним одностайно, вибраних мужів послати до вас із нашими улюбленими Варнавою і Павлом,
\v 26 людьми, які віддали свої душі за ім'я нашого Господа Ісуса Христа.
\v 27 Послали ми Юду й Силу, і вони словом розповідатимуть те саме.
\v 28 Подобалося бо Святому Духові і нам не накласти на вас ніякого більшого тягаря, за винятком цього необхідного,
\v 29 стримуватися від жертв ідолам, і крови, і задушення, і розпусти. Добре зробите, як цього будете стерегтися. Бувайте здорові!
\v 30 Посланці прийшли до Антіохії і, зібравши людей, передали послання.
\v 31 Прочитавши ж, зраділи і втішились.
\v 32 Юда ж і Сила, і самі бувши пророками, рясними словами втішали і зміцнювали братів.
\v 33 Перебувши якийсь час, відпущені були з миром братами до тих, що їх послали.
\v 35 Павло ж і Варнава жили в Антіохії, навчаючи і благовістуючи з багатьма іншими Господнє слово.
\v 36 А по кількох днях сказав Павло до Варнави: Ходімо знов, відвідаймо братів у всіх містах, де проповідували ми Господнє слово, щоб побачити, як маються.
\v 37 Варнава забажав узяти з собою й Івана, прозваного Марком,
\v 38 а Павло вважав, що краще не брати того, що відлучився від них з Памфилії і не пішов з ними на працю.
\v 39 І постала незгода так, що розлучилися вони між собою. Варнава, взявши Марка, відплив до Кіпру,
\v 40 а Павло, вибравши Силу, пішов, переданий братами ласці Божій.
\v 41 Проходив він Сирію і Килікію, зміцнюючи церкви.
\c 16
\v 1 Прийшов же він до Дервії і Лістри. І ось був тут якийсь учень на ім'я Тимотей, син жінки, наверненої юдейки, а батька грека.
\v 2 Добре свідчили про нього ті брати, що були в Лістрі та в Іконії.
\v 3 Павло забажав, щоб він ішов з ним, і, взявши, обрізав його через юдеїв, які були в тих місцевостях, бо всі знали, що його батько був греком.
\v 4 Коли переходили міста, передавали їм зберігати постанови, які видали в Єрусалимі апостоли і старші.
\v 5 Церкви ж зміцнювалися на вірі й зростали числом щодня.
\v 6 Пройшли через Фригію і Галатійську країну, оскільки Святий Дух заборонив їм провіщати слово в Азії;
\v 7 дійшовши ж до Мисії, намагалися піти до Витинії, та їм не дозволив Дух Ісусів.
\v 8 Перейшовши Мисію, прибули до Троади.
\v 9 І вночі з'явилося видіння Павлові. Якийсь чоловік, македонець, стояв і благав його, кажучи: Прийди до Македонії, допоможи нам.
\v 10 Як побачив він те видіння, враз постарались ми піти до Македонії, збагнувши, що Бог покликав нас благовістити їм.
\v 11 Відпливши з Троади, прибули ми до Самотракії, а другого дня до Неаполя,
\v 12 звідти і до Филип, що є місто-колонія, перша частина Македонії. В тім місті перебували ми кілька днів.
\v 13 А в суботу вийшли за браму до річки, де за звичаєм, було молитовне місце, і, посідавши, говорили до жінок, що зібралися.
\v 14 І слухала одна жінка, на ім'я Лідія, продавець кармазину з міста Тіятира, що шанувала Бога. Господь відкрив їй серце, щоб сприймати те, що казав Павло.
\v 15 Як охрестилася вона та її дім, то благала, кажучи: Якщо ви вважали мене за вірну Господеві, то прийдіть до моєї оселі й живіть! І змусила нас.
\v 16 І сталося, як ішли ми на молитву, зустріла нас якась рабиня, що мала дух віщуна, яка, віщуючи, давала великий прибуток своїм господарям.
\v 17 Вона йшла слідом за Павлом та за нами і кричала, кажучи: Ці люди — це раби Бога Всевишнього, які провіщають вам шлях спасіння.
\v 18 Вона робила це багато днів. Надокучило ж [це] Павлові, і, обернувшись, він сказав духові: Наказую тобі ім'ям Ісуса Христа — вийди з неї. І вийшов тієї години.
\v 19 Її пани, побачивши, що пропала надія їхнього заробітку, взявши Павла та Силу, притягли на ринок до князів,
\v 20 і, повівши їх до воєвод, сказали: Ці люди, будучи юдеями, бунтують наше місто
\v 21 і навчають звичаїв, яких нам, римлянам, не годиться приймати ані виконувати.
\v 22 І збіглася юрба проти них, і воєводи, роздерши їхній одяг, наказали бити їх палицями.
\v 23 І завдавши їм багато ран, кинули до в'язниці, наказавши в'язничному сторожеві пильно їх стерегти.
\v 24 Він, діставши такий наказ, кинув їх до внутрішньої в'язниці і забив їхні ноги в колоди.
\v 25 Опівночі Павло й Сила, молячись, прославляли Бога, а в'язні слухали їх.
\v 26 Раптом стався великий землетрус, аж порушилась основа в'язниці, відчинилися враз усі двері, і з усіх кайдани поспадали.
\v 27 А коли прокинувся сторож темниці й побачив, що двері в'язниці відчинено, витяг меча й хотів себе вбити, думаючи, що в'язні повтікали.
\v 28 Павло ж закричав гучним голосом, кажучи: Не роби собі ніякого зла, бо всі ми ось тут.
\v 29 Попросивши світла, той ускочив і, тремтячи, припав до Павла та Сили
\v 30 і, вивівши їх геть, спитав: Добродії, що мені треба робити, аби спастися?
\v 31 Вони відказали: Віруй у Господа Ісуса [Христа і] спасешся ти і твій дім.
\v 32 І говорили йому Господнє слово і всім, що в його оселі.
\v 33 І, забравши їх тієї години ночі, обмив їм рани, і тут же охрестився сам і вся його родина.
\v 34 А ввівши їх до оселі, поставив частування і радів з усім домом своїм, що ввірував у Бога.
\v 35 Коли настав день, послали воєводи паличників, кажучи: Відпусти тих людей.
\v 36 А темничний сторож переказав ці слова Павлові, що послали воєводи, аби вас відпустити. Тож вийдіть тепер та йдіть з миром.
\v 37 А Павло відказав їм: Прилюдно побивши нас, римлян, незасуджених людей посадили до в'язниці, а тепер таємно нас виводять? Ні ж бо, хай самі прийдуть та й виведуть нас.
\v 38 Паличники сповістили воєводам ці слова. Ті налякалися, почувши, що вони римляни,
\v 39 прийшли й ублагали їх, а вивівши, благали, щоб пішли з міста.
\v 40 Як вийшли з в'язниці, прибули до Лідії і, побачивши братів, потішили [їх] та й пішли.
\c 17
\v 1 Пройшовши Амфиполь та Аполонію, прийшли до Солуня, де була юдейська синагога.
\v 2 За звичаєм, Павло ввійшов до них і через три суботи змагався з ними з Писання,
\v 3 пояснюючи й доводячи, що Христос мусив потерпіти і воскреснути з мертвих і що той Ісус, якого я вам проповідую, є Христос.
\v 4 І деякі з них повірили і пристали до Павла та Сили, дуже багато з побожних греків і чимало шляхетних жінок.
\v 5 Юдеї позаздрили і, зібравши з площ якихось негідних людей, учинили заколот, бунтували в місті. Прийшовши до хати Ясона, шукали їх, щоб вивести до натовпу,
\v 6 а не знайшовши їх, потягли Ясона та декого з братів до начальників міста, кричучи: Ті, які збурили світ і сюди прийшли,
\v 7 їх прийняв Ясон, і всі вони діють усупереч наказам кесаря, кажучи, що є інший цар — Ісус.
\v 8 Підбурили юрбу і начальників міста, що це слухали,
\v 9 і, взявши поруку від Ясона та інших, відпустили їх.
\v 10 Брати негайно відіслали вночі Павла та Силу до Вереї: прибувши, вони пішли до юдейської синагоги.
\v 11 Ці були шляхетніші від тих, що в Солуні. Вони прийняли слово з усією ревністю, щодня досліджуючи Писання, чи так воно є.
\v 12 Тож багато хто з них повірив, немало і з грецьких шляхетних жінок та чоловіків.
\v 13 А як довідалися ті юдеї, що з Солуня, що й у Вереї Павло проповідує Боже слово, прибули і там підбурювали та бунтували людей.
\v 14 Тоді негайно брати Павла відіслали, щоб ішов аж до моря; лишилися тут Сила й Тимофій.
\v 15 Ті, що супроводжували Павла, провели його до Атен і, одержавши наказ для Сили й Тимофія, щоб якомога швидше прийшли до нього, відбули.
\v 16 Як очікував їх Павло в Атенах, дратувався в ньому його дух, бачачи, що місто переповнене ідолами.
\v 17 Він дискутував у синагозі з юдеями, і з побожними, і щодня на ринках із тими, що траплялися.
\v 18 Деякі ж з епікурійців та стоїків, філософів, сперечалися з ним, одні казали: Що ж то хоче сказати цей балакун? А інші: Здається, він проповідник чужих бісів. Бо благовістив [їм] про Ісуса і воскресіння.
\v 19 Узявши його, повели на Ареопаг, кажучи: Не можемо зрозуміти, що це за нова наука, яку ти проповідуєш?
\v 20 Бо вкладаєш щось чуже до наших вух; отже, хочемо знати, що це має бути.
\v 21 Усі атенці та захожі чужинці нічим іншим не займалися, хіба щоб говорити або слухати щось нове.
\v 22 А Павло, ставши серед Ареопагу, сказав: Мужі атенські, з усього бачу, що ви дуже побожні.
\v 23 Бо переходячи й оглядаючи ваші святощі, я знайшов також жертовника, на якому написано: Невідомому Богові. Отже, того, кого не знаючи побожно шануєте, я вам проповідую.
\v 24 Бог, що створив світ і все, що в ньому, бувши Господом неба й землі, не живе в рукотворних храмах
\v 25 і не приймає служіння людських рук, не потребує нічого, бо сам дає всім життя, і дихання, і все.
\v 26 Створив же він з одного ввесь людський рід, щоб жив по всій поверхні землі, визначивши наперед обумовлені пори та межі їхнього замешкання,
\v 27 щоб шукали Бога; може, шукатимуть його і знайдуть, бо недалеко він від кожного з нас.
\v 28 У ньому бо ми живемо і рухаємося і є, як і деякі з ваших поетів казали: Бо і ми з його роду.
\v 29 Отже, бувши з Божого роду, ми не повинні вважати, що божество подібне до золота, або срібла, або каміння — мистецького твору та вигадок людини.
\v 30 Отже, Бог, незважаючи на часи незнання, тепер наказує всім людям скрізь покаятися,
\v 31 бо визначив день, коли має судити цілий світ по справедливості через мужа, якого настановив, віру подаючи всім, воскресивши його з мертвих.
\v 32 Почувши ж про воскресіння з мертвих, одні глузували, а інші казали: Про це послухаємо тебе іншого разу.
\v 33 Так Павло вийшов з-поміж них.
\v 34 А деякі мужі, приставши до нього, увірували, серед них був і Діонисій Ареопагіт, і жінка, на ім'я Дамар, та інші з ними.
\c 18
\v 1 Після цього [Павло], відійшовши з Атен, прибув до Коринта.
\v 2 І знайшов якогось юдея, на ім'я Акила, понтійця родом, що недавно прибув з Італії, та Прискилу, його жінку, бо Клавдій наказав усім юдеям залишити Рим. І прийшов до них.
\v 3 А що вони були того самого ремесла, лишився в них і працював — їхнім ремеслом було виробляти намети.
\v 4 Щосуботи дискутував у синагозі, переконуючи юдеїв та греків.
\v 5 А коли прибули з Македонії Сила та Тимофій, Павло віддався слову, свідчачи юдеям, що Ісус є Христом.
\v 6 А коли вони противилися і богозневажали, то він обтрусив свій одяг і мовив до них: Кров ваша на головах ваших. Я чистий, відтепер піду до поган.
\v 7 І, пішовши звідти, прибув до оселі такого собі, на ім'я Тита Юста, що шанував Бога; його оселя була край синаґоґи.
\v 8 А Крисп, голова синаґоґи, повірив Господеві з усім своїм домом, і багато з коринтян, почувши, увірували й охрестилися.
\v 9 Сказав же Господь у видінні вночі Павлові: Не бійся, але говори й не мовчи,
\v 10 бо я з тобою, і ніхто не накинеться на тебе, щоб заподіяти тобі зло, тому що маю в цьому місті багато людей.
\v 11 Лишився на рік і шість місяців, навчаючи в них Божого слова.
\v 12 А коли Галіон був проконсулом в Ахаї, юдеї однодушно напали на Павла і привели його на суд,
\v 13 кажучи: Він проти закону підбурює людей шанувати Бога.
\v 14 Коли ж Павло хотів відкрити уста, Галіон сказав до юдеїв: Якби була якась несправедливість або підступна кривда, о юдеї, то я згідно зі словом послухав би вас;
\v 15 та коли сперечання іде про слово і про імена, і про ваш закон, глядіть самі, [бо] я не хочу бути суддею в цьому.
\v 16 І вигнав їх із суду.
\v 17 Тоді всі [греки] схопили Состена, голову синагоги, та били перед судом, а Галіонові те було зовсім байдуже.
\v 18 А Павло, перебувши ще багато днів, попрощався з братами й відплив до Сирії, і з ним Акила та Прискила. Він обстриг голову в Кенхреях, бо дав обітницю.
\v 19 Причалив до Ефеса й залишив їх тут, а сам, увійшовши до синаґоґи, розмовляв з юдеями.
\v 20 Як просили вони лишитися довший час [у них], то він не згодився,
\v 21 а попрощався і сказав: [Мені конче треба свято, яке наступає, провести в Єрусалимі], знову [ж] повернуся до вас, як буде воля Божа. Та й відплив з Ефеса.
\v 22 І прибувши до Кесарії, ввійшов, та привітавши церкву, відбув до Антіохії.
\v 23 Перебувши певний час, вирушив, переходячи за порядком галатську країну та Фригію, підтримуючи всіх учнів.
\v 24 Трапився в Ефесі один же юдей, на ім'я Аполлос, александрієць родом, чоловік красномовний. Він був сильний у Писанні.
\v 25 Він був наставлений на Господню дорогу, і, палаючи духом, упевнено говорив і навчав про Ісуса, знаючи тільки Іванове хрещення.
\v 26 І почав сміливо промовляти в синагозі. Почувши його, Акила і Прискила прийняли його, і точніше йому виклали про Божу дорогу.
\v 27 А коли він хотів піти до Ахаї, заохотивши, брати написали учням, щоб прийняли його, а він, прийшовши, дуже допоміг тим, що повірили через ласку,
\v 28 бо постійно заперечував юдеям, прилюдно доводячи Писанням, що Ісус є Христос.
\c 19
\v 1 І сталося, що коли Аполлос був у Коринті, Павло, обійшовши горішні країни, прибув до Ефеса і, знайшовши деяких учнів,
\v 2 сказав їм: Чи увірувавши, одержали ви Святого Духа? Вони ж відповіли йому: Та ми й не чули, що є Святий Дух.
\v 3 Сказав же [їм]: Тож у що ви хрестилися? Вони відповіли: В Іванове хрещення.
\v 4 І мовив Павло: Іван хрестив хрещенням на покаяння, кажучи людям, щоб повірили в того, що йде за ним, цебто в Ісуса [Христа].
\v 5 Почувши ж, охрестилися в ім'я Господа Ісуса,
\v 6 а коли Павло поклав на них руки, прийшов на них Святий Дух, і вони говорили мовами і пророкували.
\v 7 А було їх усіх чоловік із дванадцять.
\v 8 Увійшовши ж до синаґоґи, три місяці рішуче переконував і говорив про Боже Царство.
\v 9 А коли деякі опиралися і не вірили, злословлячи дорогу перед юрбою, відступив від них, відлучив учнів і диспутував щодня в школі [якогось] Тирана.
\v 10 Це було впродовж двох років, тож усі, що жили в Азії, почули Господнє слово, юдеї і греки.
\v 11 Бог чинив надзвичайні чуда руками Павла,
\v 12 так що й на недужих клали хустини й пояси з його тіла, і вони оздоровлялися від недуг, і злі духи виходили.
\v 13 Деякі з мандрівних ворожбитів юдейських почали закликати ім'я Господа Ісуса на тих, що мали злих духів, кажучи: Заклинаємо вас Ісусом, якого Павло проповідує.
\v 14 Було ж якихось сім синів Скеви, юдейського архиєрея, які це робили.
\v 15 Відповів же злий дух і сказав їм: Я Ісуса знаю, і Павла знаю, а ви хто такі?
\v 16 І скочив на них чоловік, у якому був злий дух, і, здолавши обох, подужав їх так, що втекли з тієї оселі нагі та поранені.
\v 17 Це стало відомо всім юдеям і грекам, що жили в Ефесі, і страх напав на них усіх, і славилося ім'я Господа Ісуса.
\v 18 Чимало хто з тих, що повірили, приходили, сповідуючись й розповідаючи про свої вчинки.
\v 19 Багато чарівників, зібравши книги, спалили перед усіма, і почислили їх ціну, і знайшли, що це п'ятдесят тисяч срібняків.
\v 20 Так сильно Господнє слово росло та зміцнювалося.
\v 21 А коли це сповнилося, Павло в Дусі задумав, пройшовши Македонію і Ахаю, іти до Єрусалима, сказавши: Як побуду там, то треба мені й Рим побачити.
\v 22 Пославши до Македонії двох із тих, що служили йому, Тимофія і Ераста, сам лишався якись час в Азії.
\v 23 Було того часу чимале сум'яття за дорогу.
\v 24 Бо якийсь золотар на ім'я Дмитро, що робив срібні храми Артеміди, давав митцям немалий заробіток.
\v 25 Зібравши їх і інших, що це робили, сказав: Мужі, ви знаєте, що наш прибуток — від цієї роботи,
\v 26 і бачите, й чуєте, що не тільки в Ефесі, а й майже в усій Азії цей Павло, переконавши, відвернув велику юрбу, кажучи, що то не боги, які зроблені руками.
\v 27 Не тільки ж є небезпека, що наше ремесло занепаде, але й за ніщо вважатимуть храм великої богині Артеміди. І буде знищена велич тієї, що її шанує вся Азія та цілий світ.
\v 28 Почувши й переповнившись гнівом, вони кричали, кажучи: Велика Артеміда ефеська!
\v 29 У місті зчинився заколот. Кинулися однодушно до видовища, схопивши Гая і Аристарха, македонців, Павлових супутників.
\v 30 Як же Павло хотів увійти в юрбу, учні не пустили його.
\v 31 Дехто з азійських начальників, які були його приятелями, пославши до нього, благали, щоб не йшов він до видовища.
\v 32 Кожний, отже, щось інше кричав, бо зібрання було в сум'ятті, і багато хто не знав, задля чого зібралися.
\v 33 З юрби вибрали Олександра, якого висували юдеї; Олександер же, махнувши рукою, хотів відповісти юрбі.
\v 34 А дізнавшись, що він юдей, усі зо дві години гукали в один голос: Велика Артеміда ефеська!
\v 35 А писар, заспокоївши юрбу, сказав: Мужі ефеські, чи є якась людина, яка не знає, що місто Ефес шанує велику Артеміду і діопета?
\v 36 Отже, оскільки це незаперечне, треба вам угамуватися і не робити нічого необачного.
\v 37 А ви привели цих людей, що ні храму не збещещують, ані богині нашої не зневажають.
\v 38 Отже, коли Дмитро й ті митці, що з ним, мають на когось справу, є судді та проконсули, хай позивають один одного.
\v 39 А як чогось іншого шукаєте, то те хай розв'яжеться за законом зборів.
\v 40 Бо нам загрожує небезпека за сьогоднішнє бути звинуваченими в заколоті, і немає жодної причини, якою зможемо виправдати цей розрух. І, сказавши це, розпустив зібрання.
\c 20
\v 1 Як заколот угамувався, Павло скликав учнів, потішив і поцілував їх та й вийшов, щоб іти до Македонії.
\v 2 Пройшовши ж ті околиці і підбадьоривши їх чималим словом, прибув до Греції
\v 3 і прожив три місяці. Як юдеї вчинили змову проти нього, коли бажав відплисти до Сирії, надумав повернутися через Македонію.
\v 4 З ним пішов [аж до Азії] Сопатер, берянин, пирієць та солуняни Аристарх і Секунд, і Гай, дервієць, і Тимофій, та азійці Тихик і Трохим.
\v 5 Вони відбули наперед і очікували нас у Трояді,
\v 6 а ми відпливли по святах Опрісноків із Филипів і прийшли за п'ять днів до них до Трояди, де прожили сім днів.
\v 7 Першого дня після суботи, як зібралися ми розломити хліб, Павло говорив до них, бажаючи відбути на другий день, і затягнув слово до півночі.
\v 8 Було багато свічок у горниці, де ми зібралися.
\v 9 Якийсь юнак, на ім'я Евтих, сидів на підвіконні. Його здолав глибокий сон, бо Павло задовго говорив. Нахилившись уві сні, впав додолу з третього поверху, і підняли його мертвим.
\v 10 Зійшовши, Павло припав до нього, обняв і сказав: Не тривожтеся, бо його душа в ньому.
\v 11 Повернувшись, він переломив хліб і спожив достатньо, говорив аж до світанку, а потім вийшов.
\v 12 А юнака привели живим, і втішились немало.
\v 13 Ми ж, прийшовши до корабля, відпливли до Асона, бажаючи звідти взяти Павла, бо він так нам наказав був, бажаючи сам іти пішки.
\v 14 Як же пристав до нас в Асоні, ми взяли його та прибули до Мітилени
\v 15 і відпливли звідти на другий день, причалили навпроти Хіоса, наступного дня відпливли до Самоса, [і перебувши в Трогилії,] назавтра прийшли до Мілета.
\v 16 Бо Павло надумав поминути Ефес, щоб не забаритися в Азії. Бо він квапився, аби, якщо буде можливе, бути в Єрусалимі на день П'ятдесятниці.
\v 17 А з Мілета, пославши до Ефеса, прикликав пресвітерів церкви.
\v 18 Коли прийшли до нього, промовив до них: Ви знаєте, що від першого дня, відколи прийшов я до Азії, я з вами ввесь час перебував,
\v 19 служачи Господеві з усією покірливістю, і з слізьми та напастями, що трапилися мені від юдейських підступів;
\v 20 що я не поминув нічого з того, що корисне, аби сказати вам і навчати вас прилюдно й по оселях,
\v 21 свідкуючи юдеям та грекам перед Богом, щоб вони покаялися і ввірували в Господа нашого Ісуса.
\v 22 І ось тепер я, зв'язаний Духом, іду до Єрусалима, не знаючи, що там має мені трапитися;
\v 23 проте Святий Дух по містах свідчить мені, кажучи, що мене очікують кайдани та муки.
\v 24 Але [за ніщо не дбаю, ані] сам не вважаю [свою] душу дорогоцінною, щоб [з радістю] скінчити свою дорогу та служіння, яке я одержав від Господа Ісуса: засвідчити Євангелію Божої ласки.
\v 25 І нині ось я знаю, що більше не побачите мого обличчя всі ви, між якими я ходив, проповідуючи [Боже] Царство.
\v 26 Тому свідчу вам сьогоднішнього дня, що я чистий від крови всіх.
\v 27 Бо я не ухилявся від того, аби сказати вам усю Божу волю.
\v 28 Пильнуйте себе та всієї отари, в якій вас Святий Дух поставив єпископами, щаб пасти церкву [Господа і Бога], яку він відкупив своєю кров'ю.
\v 29 [Бо] я знаю [це], що по моїм відході прийдуть до вас хижі вовки, які не щадитимуть отари,
\v 30 і з вас самих постануть мужі, що говоритимуть спотворене, щоб відтягти учнів слідом за собою.
\v 31 Тому пильнуйте, пам'ятаючи, що три роки день і ніч я не переставав навчати кожного зі слізьми.
\v 32 І тепер передаю вас Богові та слову ласки його, що може збудувати і дати спадщину між усіма освяченими.
\v 33 Срібла, чи золота, чи одежі я не жадав ні від кого.
\v 34 Самі знаєте, що моїм потребам і тим, що зі мною, послужили ці руки.
\v 35 Я вам усе показав, що, працюючи так, треба захищати немічних і згадувати слова Господа Ісуса, який сам сказав: Блаженніше давати, ніж брати.
\v 36 Промовивши це, він упав навколішки та й помолився з ними всіма.
\v 37 Великий же був плач усіх, і, впавши Павлові на шию, вони цілували його,
\v 38 сумуючи найбільше через слово, яке сказав, що більше не побачать його обличчя. І вони провели його до корабля.
\c 21
\v 1 А як ми, розлучившись із ними, відчалили, то пливли просто і прибули до Коса, а другого дня до Родоса, і звідти до Патари.
\v 2 І знайшовши корабель, що плив до Фінікії, увійшли та й попливли.
\v 3 Коли виринув Кіпр, ми лишили його по лівиці й попливли до Сирії і пристали в Тирі, бо тут корабель мав викласти товар.
\v 4 І, знайшовши учнів, перебували ми тут сім днів, а вони Павлові казали через Духа не йти до Єрусалима.
\v 5 Коли ж нам скінчилися дні, ми вирушили й пішли, а нас проводили всі з жінками та дітьми аж поза місто, і, схиливши на березі коліна, помолилися,
\v 6 попрощавшись один з одним і ввійшли до корабля, а вони повернулися додому.
\v 7 Ми ж, зачавши плавбу з Тира, пристали до Птолемаїди і, привітавши братів, перебували в них один день.
\v 8 Другого дня, вийшовши [ті, що з Павлом], прибули ми до Кесарії та завітали до господи Пилипа євангеліста, одного з сімох, і лишилися в нього.
\v 9 Він мав чотири дочки — дівиці, що пророкували.
\v 10 А як [ми] перебували багато днів, прийшов із Юдеї якийсь пророк, на ім'я Агав.
\v 11 І коли прибув до нас і взявши Павлів пояс, зав'язав собі руки та ноги і сказав: Так звіщає Святий Дух: Мужа, якого є цей пояс, так зв'яжуть юдеї в Єрусалимі і видадуть у руки поган.
\v 12 Як же почули ми це, то благали ми і місцеві, щоб він не йшов до Єрусалима.
\v 13 А Павло відповів: Що ви робите, плачучи й розриваючи мені серце? Бо я готовий не тільки бути зв'язаним, але і вмерти в Єрусалимі за ім'я Господа Ісуса.
\v 14 Як же він не піддавався, ми замовкли, сказавши: Хай діється Господня воля.
\v 15 По цих же днях, приготувавшись, пішли ми до Єрусалима.
\v 16 Прийшли з нами й деякі учні з Кесарії, які завели нас до того, в кого ми мали замешкати, до якогось Мнасона, кіпрянина, давнього учня.
\v 17 Коли ми прибули до Єрусалима, брати прийняли нас з любов'ю.
\v 18 А другого дня пішов Павло з нами до Якова, і всі старші посходилися.
\v 19 Поздоровивши їх, розповідав він докладно все, що зробив Бог між поганами завдяки його служінню.
\v 20 Вони ж, почувши, славили Бога та сказали йому: Чи бачиш, брате, скільки тисяч юдеїв, що повірили і всі — ревні оборонці закону.
\v 21 Але сказано їм про тебе, що навчаєш усіх тих юдеїв, що між поганами, відступати від Мойсея, говорячи їм, щоб не обрізували дітей і не трималися звичаїв.
\v 22 Отже, що це? Напевне [юрба збіжиться, бо] почують, що ти прийшов.
\v 23 Тож зроби те, що тобі радимо. Є в нас чотири мужі, що склали на себе обітницю.
\v 24 Візьми їх, та й очисться з ними, і видатки за них заплати, щоб обстригти голову. І всі дізнаються, що те, що почули про тебе, — неправда, але що і сам наслідуєш і зберігаєш закон.
\v 25 Про тих же поган, що повірили, ми писали, розсудивши, щоб [вони не дотримувалися нічого з цих, лише, щоб] оберігали себе від ідоложертовного, і крови, і задушеного, і розпусти.
\v 26 Тоді Павло, взявши мужів, другого дня з ними очистився і ввійшов до храму, сповіщаючи закінчення днів очищення, коли принесеться за кожного з них приношення.
\v 27 А коли мали скінчитися сім днів, ті юдеї, що в Азії, побачивши його в храмі, підбурили всю юрбу і наклали на нього руки,
\v 28 вигукуючи: Мужі ізраїльські, допоможіть! Це людина, що всіх усюди навчає проти народу й закону, і цього місця. Та ще й греків увів до храму, і збезчестив це святе місце!
\v 29 Бо побачили вони Трохима Ефеського з ним у місті і думали, що його Павло ввів до храму.
\v 30 Заметушилося ж усе місто, і було збіговисько народу, і, схопивши Павла, тягли його геть із храму, а двері негайно зачинено.
\v 31 Як же намагалися вони його вбити, звістка дійшла до тисяцького чоти, що ввесь Єрусалим заворушився.
\v 32 Він, зараз узявши вояків та сотників, подався до них, а вони, побачивши тисяцького й вояків, перестали бити Павла.
\v 33 Тоді приступивши ж, тисяцький схопив його, і наказав зв'язати двома залізними кайданами, і випитував, хто він є і що зробив.
\v 34 Але кожен що інше кричав у юрбі. Він же, не можучи докладно зрозуміти через заколот, наказав відвести його в табір.
\v 35 Коли ж був на сходах, трапилося, що вояки мусили нести його перед юрбою,
\v 36 бо слідом ішла безліч народу та кричала: Геть його!
\v 37 Як мали ж увійти до табору, Павло каже тисяцькому: Чи можна мені щось тобі сказати? Той відповів: То ти вмієш по-грецькому?
\v 38 Чи ти часом не той єгиптянин, що перед цими днями вчинив заколот і вивів у пустиню чотири тисячі потаємних убійників?
\v 39 А Павло відповів: Я чоловік — юдей із Тарса в Килікії, громадянин славного міста. Благаю тебе, дозволь мені промовити до народу.
\v 40 Коли той дозволив йому, Павло, стоячи на сходах, махнув рукою до народу. А як настала велика тиша, крикнув юдейською мовою, кажучи:
\c 22
\v 1 Мужі-брати й батьки, послухайте тепер мого виправдання перед вами!
\v 2 Почувши ж, що заговорив до них юдейською мовою, притихли. А він сказав:
\v 3 Я чоловік — юдей, що народився в Тарсі килікійськім, вихований у цьому ж місті, при ногах Гамалиїла, навчений докладно батьківського закону: я ревнитель Божий, як всі ви сьогодні.
\v 4 Я цю дорогу переслідував аж до смерти, в'яжучи і передаючи до в'язниці чоловіків і жінок,
\v 5 як засвідчить про мене архиєрей і всі старші. Від них я одержав листи до братів у Дамаску і пішов, щоб привести зв'язаними до Єрусалима на муки тих, що там були.
\v 6 Сталося ж, як я ішов і наближався до Дамаска опівдні, раптом з неба засяяло довкола мене велике світло.
\v 7 Я впав на землю і почув голос, що говорив мені: Савле, Савле, чому мене переслідуєш?
\v 8 Я ж відповів: Хто ти є, Господи? Сказав же до мене: Я Ісус Назарянин, якого ти переслідуєш.
\v 9 А ті, що були зі мною, побачили світло [і перелякавшись], голосу ж, що говорив до мене, не чули.
\v 10 Я запитав: Що маю робити, Господи? Господь промовив до мене: Устань, іди до Дамаска, а там скажуть тобі про все, що треба тобі робити.
\v 11 І, оскільки я не бачив від яскравости того світла, до Дамаска мене вели за руку ті, що були зі мною.
\v 12 А якийсь Ананій, за законом муж побожний, засвідчений усіма юдеями, мешканцями [Дамаска],
\v 13 прийшовши до мене, і ставши, сказав мені: Савле, брате, прозрій. І в тій хвилі я поглянув на нього.
\v 14 Він же сказав: Бог наших батьків благоволив до тебе, щоб ти пізнав його волю і побачив Праведника, і почув голос із його вуст,
\v 15 бо ти будеш йому свідком перед усіма людьми про те, що побачив і почув.
\v 16 А тепер чого баришся? Устань, охрестися та обмий свої гріхи, прикликавши його ім'я.
\v 17 Сталося ж, як я повернувся до Єрусалима й молився в храмі, був я в захваті
\v 18 і побачив його, що говорив до мене: Поспіши і хутко вийди з Єрусалима, бо не приймуть твого свідчення про мене.
\v 19 І я сказав: Господи, самі знають, що я садовив до в'язниці і бив по синагогах тих, що вірять у тебе,
\v 20 а коли лилася кров твого свідка Степана, то сам я стояв, схвалював [на його убивство] і стеріг одяг тих, що його вбивали.
\v 21 І сказав мені: Іди, бо я пошлю тебе до народів далеко.
\v 22 Слухали ж його аж до цього слова і піднеси голос свій, кажучи: Забери з землі такого, бо не належиться йому жити.
\v 23 Вони кричали, і жбурляли одяг, і порох кидали в повітря,
\v 24 а тисяцький звелів відвести його в табір, наказавши бичуванням випитати його, щоб зрозуміти, з якої причини так кричали проти нього.
\v 25 Як же розтягли його канатами, то Павло сказав сотникові, що стояв: Хіба вам дозволено бичувати чоловіка — римлянина і не засудженого?
\v 26 Почувши ж, сотник підійшов до тисяцького і сповістив, кажучи: [Зважай], що хочеш робити? Бо ж цей чоловік — римлянин.
\v 27 Наблизившись, тисяцький сказав йому: Скажи мені, чи ти римлянин? Він відказав: Так.
\v 28 Відповів же тисяцький: Я набув цього громадянства за великі гроші. А Павло сказав: А я в ньому й народився.
\v 29 Негайно відступили від нього ті, що мали його допитувати, і тисяцький налякався, дізнавшись, що він римлянин і що він його зв'язав був.
\v 30 А другого дня, бажаючи краще довідатись, у чому юдеї його звинувачують, звільнив його [з кайданів] і наказав, щоб прийшли архиєреї і ввесь синедріон, і, привівши Павла, поставив його перед ними.
\c 23
\v 1 Поглянувши ж на синедріон, Павло сказав: Мужі-брати, я аж до цього дня служив Богу всім добрим сумлінням.
\v 2 Та архиєрей Ананій наказав своїм прислужникам бити його в уста.
\v 3 Тоді Павло сказав до нього: Бог тебе битиме, стіно побілена. Ти ж сидиш, щоб судити мене за законом, а наказуєш бити мене, переступаючи закон.
\v 4 Прислужники ж сказали: Ти докоряєш Божому архиєреєві?
\v 5 І мовив Павло: Не знав я, брати, що це архиєрей, бо написано, що князеві твого народу не скажеш злого.
\v 6 Зрозумівши ж, що одна частина — садукеї, а друга — фарисеї, Павло закликав у синедріоні: Мужі-брати, я фарисей, син фарисеїв. За надію на воскресіння мертвих я приймаю суд.
\v 7 Як же він це промовив, стався розкол між фарисеями та садукеями, і збори поділилися.
\v 8 Садукеї бо кажуть, що немає воскресіння, ані ангела, ані духа; фарисеї ж це визнають.
\v 9 І зчинився великий галас, і деякі книжники, що були з частини фарисеїв, уставши, сперечалися, кажучи: Ми не знаходимо нічого лихого в цій людині. Що ж, як Дух заговорив до нього чи ангел? [Не супротивляймося Богові].
\v 10 А як колотнеча знялася велика, тисяцький, боячися, щоб вони Павла не роздерли, наказав воякам увійти та забрати його з-посеред них і відвести в табір.
\v 11 А наступної ночі Господь, ставши перед ним, промовив: Сміливіше, [Павле]. Бо як ти свідчив про мене в Єрусалимі, так тобі треба свідчити і в Римі.
\v 12 А коли настав день, [деякі] юдеї, вчинивши змову, склали клятву, кажучи, що не їстимуть і не питимуть, доки не заб'ють Павла.
\v 13 Було понад сорок тих, що склали цю клятву.
\v 14 Вони, наблизившись до архиєреїв і старших, сказали: Ми склали клятву нічого не їсти, доки не вб'ємо Павла.
\v 15 Тож ви тепер із синедріоном скажіть тисяцькому, щоб [завтра] привів його до вас, наче бажаючи докладніше довідатися про нього. Ми ж перш ніж він наблизиться, готові його вбити.
\v 16 А син Павлової сестри, почувши про змову, прибув і, ввійшовши до табору, сповістив Павлові.
\v 17 Павло ж, покликавши одного з сотників, сказав: Поведи цього юнака до тисяцького, бо має йому щось сказати.
\v 18 Отже ж, він, узявши його, привів до тисяцького і сказав: В'язень Павло, покликавши мене, попросив повести до тебе цього юнака, що має щось тобі сказати.
\v 19 Узявши його за руку й відвівши набік, тисяцький спитав: Що ти маєш мені сповістити?
\v 20 Той розповів: Юдеї змовилися попросити тебе, щоб завтра привів ти Павла на синедріон, наче бажають вони докладніше випитати його.
\v 21 Ти ж не вір їм, бо чигають на нього понад сорок чоловік із них, що клятву склали ні їсти ні пити, доки не вб'ють його. І тепер вони готові й очікують від тебе повеління.
\v 22 Тоді тисяцький відпустив юнака, наказавши нікому не розповідати, що це ти мені об'явив.
\v 23 І покликавши якихось двох сотників, сказав: Приготуйте двісті вояків, щоб пішли до Кесарії, і сімдесят кіннотників, і двісті стрільців від третьої години ночі;
\v 24 в'ючаків же приведіть, щоб посадити Павла та відпровадити до намісника Фелікса.
\v 25 І написав листа такого змісту:
\v 26 Клавдій Лисій шановному намісникові Феліксові — вітання.
\v 27 Цього мужа, що його схопили юдеї та хотіли вбити, врятував я, приступивши з вояками та довідавшись, що він римлянин.
\v 28 Бажаючи ж пізнати причину, за яку його оскаржували, я повів [його] в їхній синедріон.
\v 29 Я знайшов, що його оскаржували в питаннях їхнього закону і що не було жодної провини, вартої смерти або кайданів.
\v 30 Як же мені було сказано про засідку, яку [юдеї] готували проти чоловіка, зараз послав я його до тебе, заповівши і оскаржувачам говорити перед тобою те, що мають проти нього. [Будь здоровий.]
\v 31 Тож вояки згідно з наказом узяли Павла, повели вночі до Антипатриди,
\v 32 а на другий день, полишивши кіннотників йти з ним, повернулися в табір.
\v 33 А ті прибули до Кесарії і, давши листа намісникові, поставили перед ним і Павла.
\v 34 Прочитавши ж і запитавши, з якого він краю, і довідавшися, що з Килікії,
\v 35 сказав: Вислухаю тебе, коли й твої оскаржувачі прийдуть. І наказав його стерегти в Іродовому преторі.
\c 24
\v 1 А через п'ять днів прибув архиєрей Ананій зі старшими та якимсь промовцем Тертилом, що намісникові скаржилися на Павла.
\v 2 Коли його покликали, почав Тертил звинувачувати, кажучи: Маємо великий мир завдяки тобі і завдяки твоїй дбайливості цей народ блага має;
\v 3 це ми завжди і всюди визнаємо, преславний Феліксе, зі щирою подякою.
\v 4 Але щоб довго тебе не турбувати, прошу тебе у твоїй ласкавості коротко вислухати нас.
\v 5 Бо знайшовши цього згубного чоловіка, який сіє колотнечі між усіма юдеями в цілому світі і який є провідником назорейської єресі
\v 6 та намагався збезчестити храм, ми схопили його [і хотіли судити за нашим законом.
\v 7 А тисяцький Лисій, надійшовши з великою силою, вирвав його з наших рук, наказавши його обвинувачам з'явитися в тебе].
\v 8 Від нього зможеш сам, розпитавши, про все це дізнатися, в чому ми його звинувачуємо.
\v 9 Долучилися ж і юдеї, кажучи, що так воно є.
\v 10 Відповів же Павло, коли намісник дав йому знак говорити: Знаючи, що ти багато років є суддею цього народу, сміливіше себе боронитиму,
\v 11 бо ти можеш довідатися, що немає більше ніж дванадцять днів, відколи прийшов я вклонитися до Єрусалима.
\v 12 І не знайшли мене ані в храмі, ані в синагогах, ані в місті, щоб з кимось сперечався я або зчиняв колотнечу між людей;
\v 13 не можуть довести тобі й того, в чому тепер мене звинувачують.
\v 14 Визнаю ж перед тобою, що в дорозі, яку вони звуть єрессю, служу батьківському Богові, вірячи в усе, що написане в законі і пророків.
\v 15 І маючи надію на Бога, чого й ці самі очікують, що має бути воскресіння [мертвих] праведних же і грішників.
\v 16 І я пильно дбаю про те, щоб завжди мати невинне сумління перед Богом і людьми.
\v 17 А по багатьох роках прийшов я, щоб принести моєму народові милостиню та офіри.
\v 18 При цьому знайшли мене очищеним у храмі, а не з юрбою чи з заколотом.
\v 19 Деяким же юдеям з Азії належало б перед тобою стати і говорити, коли мають щось проти мене.
\v 20 Або самі вони хай говорять, яку неправду знайшли [в мене], як я стояв у синедріоні,
\v 21 хіба цей одинокий вислів, що його я вигукнув, стоячи між ними: Сьогодні я суджений вами за воскресіння мертвих.
\v 22 [Почувши] ж [це], Фелікс, дуже добре дорогу цю знавши, відклав їм справу, кажучи: Коли тисяцький Лисій прийде, розсуджу вас.
\v 23 І наказав сотникові стерегти його, але дати полегшу і нікому з близьких не забороняти йому служити [чи приходити] до нього.
\v 24 А через кілька днів прийшов Фелікс із своєю дружиною Друсилою, що була юдейкою, покликав Павла, щоб почути від нього про віру в Ісуса Христа.
\v 25 Як же він говорив про справедливість і здержливість та майбутній суд, Фелікс, перелякавшись, відповів: Тепер досить, іди, а відповідного часу покличу тебе.
\v 26 Водночас і сподівався він, що Павло дасть йому грошей, [щоб він його відпустив]. Тому і часто його кликав та розмовляв із ним.
\v 27 Як минуло два роки, Фелікс одержав наступника Поркія Феста. Бажаючи ж догодити юдеям, Фелікс лишив Павла зв'язаним.
\c 25
\v 1 А Фест, узявши владу, через три дні пішов із Кесарії до Єрусалима.
\v 2 Поскаржилися ж йому архиєреї та провідники юдеїв на Павла і благали його,
\v 3 просячи ласкаво, щоб послав його до Єрусалима, а самі готували засідку, щоб убити його в дорозі.
\v 4 Фест же відповів, щоб стерегли Павла в Кесарії, бо сам мав незабаром туди піти.
\v 5 Отже, — сказав він, — ті з вас, хто може, хай ідуть зі мною, і якщо є якась несправедливість у [цьому] чоловікові, хай обвинувачують його.
\v 6 Перебувши в них не більше як вісім або десять днів, повернувся до Кесарії; на другий день, сівши на суді, наказав привести Павла.
\v 7 Коли ж його привели, оточили його ті юдеї, що прийшли з Єрусалима, висуваючи багато тяжких обвинувачень, яких не могли довести.
\v 8 Павло ж боронився: Я нічим не згрішив ні проти юдейського закону, ані проти храму, ані проти кесаря.
\v 9 Тоді Фест, бажаючи догодити юдеям, промовив Павлові у відповідь: Чи ти хочеш піти до Єрусалима, там про це суд від мене прийняти?
\v 10 А Павло сказав: Я стою перед судом кесаревим, де мені належить суд прийняти. Юдеїв нічим я не скривдив, і ти добре це знаєш.
\v 11 Якщо ж кривду або щось гідне смерти я вчинив, то не відмовляюся вмерти. Якщо ж немає нічого того, в чому вони мене звинувачують, ніхто мене не може їм видати. Відкликаюся до кесаря.
\v 12 Тоді Фест, порозмовлявши з радниками, відповів: Ти відкликався до кесаря, то підеш до кесаря.
\v 13 Як минуло ж кілька днів, цар Агриппа і Верніка прибули до Кесарії поздоровити Феста. Коли ж перебули там багато днів, Фест розповів цареві про Павла, кажучи: Є один чоловік, в'язень, залишений Феліксом,
\v 15 на якого, коли був я в Єрусалимі, архиєреї і старші юдейські подали скаргу, домагаючись його засудження.
\v 16 Я відповів їм, що немає звичаю в римлян видавати якусь людину [на згубу], поки оскаржений перед собою не має обвинувачів і не матиме змоги боронитися від закидів.
\v 17 Коли ж зійшлися вони тут, я ніяк не забарився, другого дня сівши на суді, наказав привести чоловіка.
\v 18 Оточивши його, обвинувачувачі не вказали жодної провини з тих, що я підозрівав,
\v 19 а мали з ним якісь суперечки про свої забобони і про якогось Ісуса померлого, про якого Павло запевняв, що він живий.
\v 20 Розгубившись у цьому питанні, я сказав, чи не хоче він піти до Єрусалима і там прийняти суд щодо цього.
\v 21 Оскільки ж Павло вимагав, щоб його залишили на розсуд Августа, я наказав стерегти його, доки не відішлю його до кесаря.
\v 22 Агриппа ж мовив до Феста: Хотів би я і сам того чоловіка послухати. [Він же] сказав: Завтра почуєш його.
\v 23 А назавтра прийшли Агриппа й Верніка з великою пишнотою і ввійшли до зали судової разом із тисяцькими та шляхетними мужами міста. І як Фест наказав, привели Павла.
\v 24 І каже Фест: Агриппо — царю і всі мужі, що прийшли з нами, бачите того, за якого докучав мені весь люд юдейський у Єрусалимі і тут, кричачи, що не належить йому більше жити.
\v 25 Я ж, дізнавшись, що нічого гідного смерти він не зробив, і як сам же він відкликався до Августа, розсудив я його послати.
\v 26 Не маю нічого певного про нього написати панові, тому привів я його перед вас, особливо перед тебе, Агриппо — царю, щоб, розпитавши, мав що писати.
\v 27 Бо здається мені недоречним послати в'язня, не зазначивши обвинувачення проти нього.
\c 26
\v 1 Агриппа ж сказав до Павла: Дозволяється тобі про себе самого говорити. Тоді Павло, простягнувши руку, почав оборону:
\v 2 Царю Агриппо, вважаю себе щасливим, що сьогодні перед тобою можу відповісти за все, в чому звинувачують мене юдеї,
\v 3 особливо тому, що ти знаєш усі юдейські звичаї і питання. Тому благаю тебе вислухати мене терпляче.
\v 4 А життя моє змалку, що пройшло між моїм народом у Єрусалимі, знають усі юдеї.
\v 5 Вони знають мене здавна, аби лиш хотіли засвідчити, що я жив фарисеєм за найдокладнішою сектою нашої віри.
\v 6 І тепер я стою суджений за надію обітниці, що Бог дав її нашим батькам,
\v 7 до якої дванадцять наших поколінь, служачи безперестанно ніч і день, надіються дійти, за цю надію я, царю, оскаржений юдеями.
\v 8 Чи вважаєте ви за неймовірне, що Бог воскрешає мертвих?
\v 9 Правда, я вважав, що мені належить зробити багато ворожого проти ймення Ісуса Назарянина,
\v 10 що і зробив я в Єрусалимі; і багатьох із святих я замкнув до в'язниць, одержавши владу від архиєреїв. Коли ж їх убивали, давав я згоду.
\v 11 І дуже часто, караючи їх у всіх синагогах, примушував я їх до богозневаги. А вельми лютуючи на них, переслідував їх навіть по далеких містах.
\v 12 Ідучи до Дамаска в цих справах, з владою і наказом від архиєреїв,
\v 13 опівдні в дорозі побачив я, царю, світло з небес, ясніше від сяйва соняшного, що осяяло мене і тих, що йшли зі мною.
\v 14 Як же всі ми попадали на землю, почув я голос, що говорив до мене [і мовив] юдейською мовою: Савле, Савле, чого мене переслідуєш? Тяжко тобі лізти на рожен.
\v 15 Я сказав: Хто ти, Господи? Господь відповів: Я Ісус, якого ти переслідуєш.
\v 16 Але підведися і стань на свої ноги, бо на те з'явився я тобі, щоб зробити тебе слугою і свідком того, що ти бачив, і того, що відкрию тобі,
\v 17 визволяючи тебе від народу та від поган, до яких тебе посилаю,
\v 18 щоб відкрити їм очі, аби повернулися від темряви до світла, і від влади сатани до Бога, щоб одержали вони відпущення гріхів і насліддя між освяченими вірою в мене.
\v 19 Тому, царю Аргиппо, не був я супротивний небесному видінню,
\v 20 а спершу тим, що були в Дамаску, і потім тим, що в Єрусалимі, і в кожній юдейській околиці, і поганам я проповідував покаяння і навернення до Бога, і щоб чинили діла, гідні покаяння.
\v 21 Через це юдеї, схопивши мене в храмі, хотіли розтерзати.
\v 22 Та одержавши допомогу від Бога, аж до цього дня стою, свідчачи малому й великому, не розповідаючи нічого, крім того, про що говорили пророки й Мойсей, що має статися:
\v 23 що має постраждати Христос, що він, перший воскреслий із мертвих, має проповідувати світло народові та поганам.
\v 24 Як же він так відповідав, Фест гучним голосом сказав: Безумствуєш, Павле. Велика наука зводить тебе в безумство.
\v 25 А Павло: Не безумствую, — сказав, — шляхетний Фесте, кажу правдиві й розумні слова.
\v 26 Знає бо цар про це, до якого я сміливо говорю, бо не вірю, щоб із цього щось від нього заховалося, бо це не в закутку сталося.
\v 27 Чи віруєш, царю Агриппо, в пророків? Знаю, що віруєш.
\v 28 Агриппа Павлові: Ще трохи і мене переконаєш християнином стати.
\v 29 А Павло: Чи трохи, чи багато, благав я Бога, щоб не тільки ти, а й усі, що сьогодні мене чують, стали такими, як я, за винятком цих кайданів.
\v 30 [І, як це сказав йому,] підвівся цар, і намісник, і Верніка, і ті, що сиділи з ними,
\v 31 і, відійшовши, казали один одному, мовлячи, що нічого вартого смерти або кайданів цей чоловік не робить.
\v 32 Агриппа ж Фестові сказав: Цей чоловік міг би бути відпущеним, якби не відкликався був до кесаря.
\c 27
\v 1 Як же вирішено було, що ми маємо відпливти до Італії, передали Павла та деяких інших в'язнів сотникові августовського полку на ім'я Юлій.
\v 2 Зійшовши на адрамитський корабель, що мав пливти до азійських місць, ми відпливли. З нами був Аристарх, македонець із Солуня.
\v 3 Наступного ж дня причалили ми до Сидона. Юлій ставився до Павла по-людському і дозволив піти до друзів, скористатися їхнім піклуванням.
\v 4 Вирушивши звідти, прибули ми до Кіпру, бо вітри були супротивні. Коли перепливли килікійське й памфилійське моря, прийшли ми до Мира в Ликії.
\v 6 І тут сотник, знайшовши александрійський корабель, що плив до Італії, посадив нас на нього.
\v 7 Повільно пливучи багато днів і насилу допливши до Кніда, бо не дозволяв нам вітер, перепливли ми повз Кріт коло Салмони.
\v 8 Ледве ж минаючи край, пристали до якогось місця, що зветься Добра Пристань, близько якого було місто Ласея.
\v 9 Як же минуло багато часу, і вже плавба стала небезпечною, бо й піст уже минув, Павло радив,
\v 10 кажучи їм: Мужі, бачу, що плавба не обійдеться без небезпеки і великої втрати не тільки для вантажу та корабля, а й для наших душ.
\v 11 Та сотник довіряв більше керманичеві і власникові судна, ніж тому, що казав Павло.
\v 12 Оскільки пристань не була зручною для зимівлі, більшість радила відпливти звідти, щоб, як можна, дістатися до Финіки, і перезимувати в крітській пристані, неприступній західним вітрам з півдня та з півночі.
\v 13 А як повіяв південний вітер, то подумали, що досягли бажаного, тому підняли вітрила й попливли повз Кріту.
\v 14 Та незабаром повіяв супротивний рвучкий вітер, що зветься евракилон.
\v 15 Коли підхопило корабель і він не міг протистояти вітрові, ми понеслися, гнані вітром.
\v 16 Підпливши до якогось острова, що зветься Кавда, насилу змогли ми втримати корабель,
\v 17 якого ми витягли і дібрали допоміжних засобів, обв'язуючи корабель. Боячись же, щоб не попасти в Сирт, спустили вітрило і пливли так.
\v 18 На другий же день, як дуже нас кидала буря, ми почали викидати вантаж,
\v 19 а третього дня власноруч повикидали корабельне знаряддя.
\v 20 Оскільки багато днів не з'являлися ні сонце, ні зорі, і буря ж немала налягала, ми цілком втратили надію на порятунок.
\v 21 А як довго не їли, то Павло, ставши серед них, сказав: Треба було, о мужі, слухати мене й не відпливати від Кріту, — і обминули були ці лиха та втрати.
\v 22 А тепер благаю вас бадьоритись, бо не згине душа жодного з вас, хіба що корабель.
\v 23 Бо став переді мною цієї ночі ангел Бога, якому я належу і якому служу,
\v 24 кажучи: Не бійся, Павле. Тобі треба стати перед кесарем, і ось подарував тобі Бог усіх, що пливуть з тобою.
\v 25 Тому бадьорітеся, мужі. Бо вірую Богові, що станеться так, як мені було сказано.
\v 26 Ми мусимо дійти до якогось острова.
\v 27 А коли надійшла чотирнадцята ніч, як носило нас в Адріятиці, опівночі здогадалися моряки, що наближаються до якоїсь землі.
\v 28 І закинувши мірило, знайшли, що було двадцять сажнів; пройшовши ж трохи і знову закинувши, знайшли, що було п'ятнадцять сажнів.
\v 29 А боячись, щоб якось не натрапити на скелясті місця, вкинули чотири кітви з носа корабля і молилися, щоб настав день.
\v 30 А коли моряки намагалися втекти з корабля і спустили човен у море, вдаючи, ніби з носа хочуть кітви закинути,
\v 31 Павло сказав сотникові й воякам: Якщо вони не залишаться в кораблі, ви не зможете врятуватися.
\v 32 Тоді вояки перерізали мотузи човна і дали йому впасти.
\v 33 Коли почало розвиднятися, Павло благав усіх прийняти їжу, кажучи: Сьогодні чотирнадцятий день, як ви без їжі чекаєте, лишаєтесь, нічого не ївши.
\v 34 Тому благаю вас узяти їжу, бо це на ваш рятунок. Жодному з вас волосина з голови не впаде.
\v 35 Сказавши ж це і взявши хліб, подякував Богові перед усіма і, переломивши, почав їсти.
\v 36 Тоді підбадьорилися всі і стали їжу приймати.
\v 37 Було ж нас у кораблі всіх душ двісті сімдесят шість.
\v 38 Наситившись їжею, полегшили корабель, викидаючи збіжжя в море.
\v 39 А коли настав день, не пізнали землі, а побачили якусь затоку, що мала пісок, до якого й хотіли, якщо можливо, причалити кораблем.
\v 40 І піднявши кітви, повкидали в море, заразом розв'язали мотузки в стерна і, піднявши мале вітрило, як подував вітер, попрямували до берега.
\v 41 Наскочивши ж на мілину, застряг корабель, ніс же запоровся і став нерухомий, а корму розбивала навала хвиль.
\v 42 Вояки ж радили, щоб в'язнів повбивати, аби ніхто не поплив і не втік.
\v 43 Сотник же, бажаючи зберегти Павла, стримав їх від того наміру і наказав тим, що можуть плавати, першими скакати й виходити на берег,
\v 44 а інші — хто на дошках, хто на будь-чому з корабля. І так сталося, що всі врятувалися на землю.
\c 28
\v 1 А коли ми врятувалися, то довідалися, що острів зветься Мальта.
\v 2 Тубільці ж виявили нам надзвичайне милосердя, бо, запаливши вогонь, приймали нас усіх, бо був дощ і холод.
\v 3 Як Павло ж назбирав купу хмизу й поклав на вогонь, змія, виповзши з жару, вкусила його за руку.
\v 4 Коли ж тубільці побачили, що змія звисає з його руки, говорили один до одного: Певне, цей чоловік убивця, що йому, врятованому від моря, помста жити не дає.
\v 5 А він струснув змію у вогонь, не зазнав жодної шкоди.
\v 6 Вони ж сподівалися, що він спухне або вмить упаде мертвий. Як же довго того очікували і бачили, що нічого злого йому не було, змінили думку й казали, що він Бог.
\v 7 Навкруги ж того місця були володіння начальника острова, на ім'я Поплій, який, прийнявши нас, три дні ласкаво гостив.
\v 8 І сталося, що Попліїв батько хворів на пропасницю і на червінку; Павло, ввійшовши до нього і помолившись, поклав на нього руки й оздоровив його.
\v 9 Коли ж це трапилося, то й інші на острові, що мали недуги, приходили і оздоровлялися.
\v 10 І вони вшанували нас великими почестями, а як ми відпливали, давали все, чого було треба.
\v 11 А по трьох місяцях відпливли ми александрійським кораблем, присвяченим Діоскурам, що перезимував на острові.
\v 12 І допливши до Сиракуз, перебували ми там три дні.
\v 13 Звідти, відпливши, прибули до Регії. А по однім дні, як повіяв південний вітер, другого дня прибули ми до Потіол,
\v 14 де знайшли братів, а вони вмовили нас перебути з ними сім днів. І так ми прибули до Рима.
\v 15 А звідти брати, почувши про нас, вийшли нам назустріч аж до Апієвого торгу та Трьох корчем. Побачивши їх, Павло подякував Богові і посміливішав.
\v 16 Коли ж ми прийшли до Рима, [сотник передав в'язнів воєводі], а Павлові дозволено було перебувати окремо зі своїм сторожем, вояком.
\v 17 І сталося, що через три дні Павло скликав знатніших з юдеїв. Коли вони зійшлися, сказав їм: Мужі-брати, хоч я нічого не зробив проти народу або батьківських звичаїв, мене передано з Єрусалима в'язнем у руки римлян,
\v 18 які, розсудивши мою справу, хотіли відпустити, бо жодної смертельної провини не було в мені.
\v 19 Та юдеї противилися, тому я був змушений відкликатись до кесаря, але не для того, що я бажав народ мій у чомусь звинуватити.
\v 20 Тож із цієї причини попросив я вас побачити й порозмовляти, бо заради надії Ізраїлевої я обкутий цими кайданами.
\v 21 А вони відказали йому: Ми ані листа про тебе не одержали з Юдеї, ані жоден із братів, прийшовши, не сповістив і не сказав чогось злого про тебе.
\v 22 Просимо ж від тебе почути, що думаєш, бо про цю секту відомо нам, що їй скрізь чинять спротив.
\v 23 А в призначений день багато прийшло до нього в господу. Він від ранку аж до вечора говорив їм, свідкуючи про Боже Царство, переконував їх про Ісуса законом Мойсея і пророків.
\v 24 І одні вірили в те, про що він говорив, а інші не вірили.
\v 25 Коли ж не погодилися одні з одними і стали відходити, Павло сказав одне слово: Добре сказав Святий Дух через Ісаю — пророка до ваших батьків,
\v 26 кажучи: Іди до цього народу і скажи: Слухом почуєте, та не зрозумієте, оком дивитися будете, та не побачите.
\v 27 Бо серце цього народу загрубіло, й вухами тяжко чули, і свої очі примружили, щоб часом не побачили очима, і не почули ухами, і не зрозуміли серцем, і не навернулися, і я їх оздоровлю.
\v 28 Тож хай буде вам відомо, що це Боже спасіння послано до поган: і вони почують.
\v 29 [І як він це казав, відійшли юдеї, ведучи між собою велику суперечку].
\v 30 Перебував же він цілих два роки на власному утриманні і приймав усіх, що приходили до нього,
\v 31 проповідуючи Боже Царство і навчаючи про Господа Ісуса Христа з повною відвагою безборонно.
\id 
\c 1
\v 1 Павло, раб Ісуса Христа, покликаний апостол, вибраний для Божої благовісти,
\v 2 яку він раніше обіцяв через своїх пророків у Святих Писаннях
\v 3 про свого Сина, що тілом був з Давидового роду,
\v 4 і наставлений Сином Божим у силі, за духом освячення, через воскресіння мертвих — Господа нашого Ісуса Христа,
\v 5 через якого одержали ми благодать і апостольство в ім'я його — на послух віри для всіх народів;
\v 6 між якими є й ви, покликані Ісуса Христа,
\v 7 — усім, хто є в Римі, Божим улюбленцям, покликаним святим: ласка і мир вам від Бога, нашого Батька, і Господа Ісуса Христа!
\v 8 Найперше, дякую моєму Богові через Ісуса Христа — за всіх вас, що ваша віра сповіщається в усьому світі.
\v 9 Бо свідком мені є Бог, якому служу моїм духом у благовісті його Сина, що завжди про вас пам'ятаю,
\v 10 постійно молюся в моїх молитвах, щоб колись вдалося, з Божої волі, відвідати вас.
\v 11 Бажаю бачити вас, щоб подати вам якийсь духовний дар для вашого зміцнення;
\v 12 тобто втішитися з вами спільною вірою — вашою і моєю.
\v 13 Не хочу, браття, щоб ви не знали того, як часто бажав я до вас прийти, — але все щось заважало аж до сьогодні, — щоб якийсь плід мати і серед вас, як і серед інших народів.
\v 14 Я боржник перед греками й варварами, мудрими й немудрими;
\v 15 отже щодо мене, то я готовий і вам, тим що є в Римі, звістити благу вістку.
\v 16 Бо я не соромлюся [христової] благої вістки; адже вона — Божа сила на спасіння кожному, хто вірить: перше — юдеєві, а відтак — грекові.
\v 17 Правда Божа розкривається в ній з віри у віру, як написано: Праведник вірою житиме.
\v 18 Бо гнів Божий з'являється з неба на всяку безбожність і несправедливість людей, які правду стискують неправдою;
\v 19 бо те, що можна знати про Бога, відоме їм: це об'явив їм Бог.
\v 20 Бо все його непізнане від створення світу стає пізнаним для розуму, і його вічна сила і Божественість; так що нема їм виправдання,
\v 21 бо пізнавши Бога, не прославили його як Бога, не подякували йому. Бо думки їхні нікчемні, а немудрі серця — темні.
\v 22 Називаючи себе мудрими, — подуріли
\v 23 й замінили славу нетлінного Бога подобою тлінної людини, птахів, чотириногих і плазунів.
\v 24 Тому Бог через пожадливість їхніх сердець віддав їх у нечисть, щоб на самих собі власними тілами чинили нечистоту.
\v 25 Вони замінили правду Божу на брехню, віддали честь і служіння створеному більше, ніж творцеві, який є вічно благословенний! Амінь.
\v 26 Через це Бог піддав їх ганебним пристрастям, бо і їхні жінки змінили природне єднання на протиприродне;
\v 27 так само й чоловіки, полишивши природне єднання з жінкою, розгорілися своєю пристрастю один до одного, чинячи ганьбу чоловіки чоловікам й одержуючи самі в собі належну відплату за свій блуд.
\v 28 Оскільки вони вважали за непотрібне пізнати Бога, то видав їх Бог на покруч розуму, щоб чинили непристойність.
\v 29 Вони повні всякої неправди, лукавства, зажерливості, злоби; повні заздрости, вбивства, суперечки, омани, поганих звичаїв;
\v 30 обмовники вони, наклепники, богоненависники, зухвалі, горді, хвальки, винахідники зла, непокірні батькам,
\v 31 нерозумні, зрадливі, безсердечні, [непримиренні].
\v 32 Деякі з них знають про суд Божий, — що ті, хто таке чинить, гідні смерти; але не тільки продовжують чинити, а й схвалюють інших, що таке чинять.
\c 2
\v 1 Отже, не виправданий ти, кожна людино, що судиш: бо в чому судиш іншого, в тому й себе осуджуєш, бо чиниш те ж саме, що осуджуєш.
\v 2 Ми ж знаємо, що є справедливий Божий суд на тих, що таке чинять.
\v 3 Чи думаєш ти, о людино, що уникнеш Божого суду, судячи інших за те, що сама робиш?
\v 4 Або, нехтуючи багаство його доброти, лагідности, довготерпіння, — хіба не знаєш, що ласка Божа провадить тебе до покаяння?
\v 5 Через свою черствість та нерозкаяність серця збираєш собі гнів на день гніву та на об'явлення справедливого суду Бога,
\v 6 який воздасть кожному за його вчинки:
\v 7 одним, які постійно роблять добрі справи, здобуваючись на славу, честь і нетлінність, — вічне життя;
\v 8 а сварливим та тим, що противляться правді і коряться несправедливості, — лють і гнів.
\v 9 Недоля й лихо кожній душі людини, що чинить зло, — насамперед юдеєві, потім грекові;
\v 10 слава ж, честь і мир кожному, що чинить добро, — насамперед юдеєві, потім грекові:
\v 11 адже ж Бог не дивиться на обличчя.
\v 12 Бо ті, що без закону згрішили, — і згинуть без закону; а які згрішили в законі, — будуть суджені за законом.
\v 13 Бо не слухачі закону праведні перед Богом, але виконавці закону будуть виправдані.
\v 14 Бо коли погани, не маючи закону, природно діють за законом, то вони, не маючи закону, самі собі є законом.
\v 15 Вони показують, що діло закону написане у їхніх серцях, про що свідчить їм їхня совість та думки, які то засуджують, то виправдовують одна одну,
\v 16 в той день, коли Бог, за моїм благовістям, судитиме таємне в людях через Ісуса Христа.
\v 17 Ось ти звешся юдеєм, заспокоюєш себе законом, хвалишся Богом,
\v 18 знаєш його волю і, навчений законом, розумієш, що є краще;
\v 19 запевняєш себе, що ти є вождем для сліпих, світлом для тих, що в темряві;
\v 20 вихователем нерозумних, учителем дітей; що ти маєш взірець знання і правди в законі.
\v 21 Чому ж тоді, навчаючи іншого, себе самого не навчаєш? Проповідуєш не красти, а сам крадеш?
\v 22 Кажеш не чинити перелюбу, а сам чиниш перелюб? Бридишся ідолів, а чиниш святокрадство?
\v 23 Хвалишся законом, а порушенням закону зневажаєш Бога, — як ото написано,
\v 24 що через вас Боже ім'я зневажається між народами.
\v 25 Обрізання дає користь, якщо виконуєш закон; якщо ж ти є порушником закону, то твоє обрізання стало необрізанням.
\v 26 Якщо необрізаний виконує постанови закону, то хіба його необрізання не вважатиметься обрізанням?
\v 27 А той, що з природи не був обрізаний, але зберігає закон, хіба він не осудить тебе, який через Писання і обрізання є порушником закону?
\v 28 Бо не той є юдей, хто є ним з вигляду; не те є обрізання, що назовні, на тілі.
\v 29 Але той є юдеєм, хто в середині такий; і те є обрізання, яке в серці за духом, а не за Писанням; і йому похвала не від людей, а від Бога.
\c 3
\v 1 Отож, які переваги мають юдеї, або яка користь від обрізання?
\v 2 Великі — з кожного погляду. Насамперед їм були довірені слова Божі.
\v 3 Що з того, коли деякі не увірували, — хіба їхнє невірство знищить Божу вірність?
\v 4 Зовсім ні. Адже Бог правдивий, а кожна людина — облудна, як написано: Щоб ти був виправданий у твоїх словах — і переможеш, коли судитимешся.
\v 5 А коли наша несправедливість виявляє Божу праведність, то що на це скажемо? Чи несправедливий Бог, коли виявляє гнів? Це так по-людському кажу.
\v 6 Але воно не так. Як же судитиме Бог увесь світ?
\v 7 Бо коли правда Божа підноситься моєю неправдою на його славу, то за що мене мають судити як грішника?
\v 8 Чи не так, як ото деякі нас ганьблять, наговорюючи, ніби ми кажемо: Робімо зло, щоб вийшло [нам] на добро? Праведний осуд на таких!
\v 9 То що ж? Чи маємо перевагу? Цілковито ні! Ми вже раніше довели, що як юдеї, так і греки — усі є під гріхом,
\v 10 як ото написано: Нема праведного жодного,
\v 11 нема тямущого, нема того, хто шукає Бога.
\v 12 Всі збилися з дороги, стали непотрібними; нема того, хто чинить добро, нема жодного.
\v 13 Їхнє горло — то гроб відкритий; своїми язиками кажуть неправду; отрута зміїна на їхніх губах.
\v 14 Їхні вуста повні прокляття та гіркоти;
\v 15 їхні ноги швидкі, щоб проливати кров;
\v 16 на їхніх дорогах — руїни й нещастя;
\v 17 а шляхи миру їм не відомі.
\v 18 Нема Божого страху перед їхніми очима.
\v 19 Знаємо, що коли говорить закон, він говорить до тих, що перебувають під законом, аби замкнулися всякі вуста, а весь світ був винним перед Богом.
\v 20 Бо жодне тіло не виправдається ділами закону, — адже ж через закон пізнається гріх!
\v 21 Нині ж — уже без закону — з'явилася Божа справедливість, про яку свідчать закон і пророки.
\v 22 А правда Божа — через віру в Ісуса Христа — в усіх [і на всіх], хто вірує. Адже нема різниці,
\v 23 бо всі згрішили й позбавлені Божої слави,
\v 24 але виправдуються даром, його ласкою, через відкуплення, що в Ісусі Христі.
\v 25 Його Бог дав як жертву примирення в його крові, через віру, щоб виявити свою праведність для відпущення раніше вчинених гріхів;
\v 26 у Божому довготерпінні, щоб виявити свою справедливість у теперішній час, щоб бути справедливим і виправдає того, хто вірить в Ісуса.
\v 27 Отже, де те, чим хвалитися? Воно виключене! Яким законом? Ділами? Ні, лишень законом віри!
\v 28 Бо вважаємо, що людина виправдується вірою без діл закону.
\v 29 Хіба Бог тільки для юдеїв, а для поган — ні? Так, він і для поган,
\v 30 бо Бог є один, який виправдує обрізаних — згідно з вірою і необрізаних — через віру.
\v 31 Тож чи знищуємо закон вірою? Аж ніяк ні, — ми стверджуємо закон.
\c 4
\v 1 Що, скажемо, здобув наш прабатько Авраам тілесно?
\v 2 Якщо Авраам оправдався ділами, він має похвалу, але не перед Богом.
\v 3 Бо що каже Писання? Повірив Авраам Богові, — і це йому зараховано як праведність.
\v 4 А тому, хто робить діла, винагорода зараховується не як ласка, а як належне.
\v 5 А тому, хто не робить, але вірить у того, хто виправдує нечестивого, — віра зараховується як праведність.
\v 6 Давид також називає блаженною ту людину, якій Бог зараховує справедливість, незалежно від діл:
\v 7 Блаженні, кому прощені беззаконня, і кому покриті гріхи.
\v 8 Блаженна людина, якій Господь не зарахує гріха.
\v 9 Отже, чи це блаженство лише для обрізаних, чи також і для необрізаних? Ми говоримо, що Авраамові його віра зарахована як праведність.
\v 10 Але коли зарахована? Чи як він був обрізаний, чи як був необрізаний? Не після обрізання, але до обрізання!
\v 11 А одержав він знак обрізання як печать справедливости віри, що її мав ще до обрізання, — щоб йому бути батьком усіх необрізаних вірних, щоб і їм було зараховано це за справедливість;
\v 12 так само щоб бути й батьком обрізаних — не тільки тих, що справді обрізані, але й тих, які йдуть слідами віри, яку ще будучи необрізаним мав наш батько Авраам.
\v 13 Бо не законом дано обітницю Авраамові та його нащадкам, — що він стане спадкоємцем світу, але праведність від віри.
\v 14 Якщо ті, хто від закону, є спадкоємцями, тоді віра втрачає силу, а обітниця скасовується.
\v 15 Бо закон спричиняє гнів, і де нема закону, там нема й проступку.
\v 16 Тому обітниця — з віри, щоб вона була з благодаті; щоб вона стала міцною для всіх нащадків, — не тільки тих, хто від закону, а й тих, хто є з віри Авраама, який є батьком усіх нас,
\v 17 як ото написано: Я поставив тебе батьком багатьох народів — перед Богом, у якого він повірив, який оживляє мертвих та кличе те, чого не існує, як таке, що існує.
\v 18 Він усупереч надії сподівався, що стане батьком багатьох народів, згідно із сказаним: Таке буде твоє насіння.
\v 19 І не ослаб він у вірі, не вважав свого тіла, — хоч мав майже сто років, — змертвілим, ні змертвілим лона Сарри;
\v 20 не мав сумніву і невір'я в Божу обітницю, але зміцнився вірою, віддав славу Богові;
\v 21 і певний був, що Він спроможний є виконати те, що йому було обіцяно.
\v 22 Тому й зараховано йому це за праведність.
\v 23 Та не було написано тільки задля одного нього те, що зараховано йому;
\v 24 але й задля нас, — бо буде зараховано й нам, що віруємо в того, хто воскресив Господа нашого Ісуса з мертвих,
\v 25 який виданий був за наші гріхи і воскрес — на наше виправдання.
\c 5
\v 1 Отже, виправдавшись вірою, маємо мир з Богом через нашого Господа Ісуса Христа,
\v 2 через якого ми вірою одержали доступ до тієї ласки, в якій перебуваємо і хвалимося надією на Божу славу.
\v 3 І не лише нею, а й хвалимося в терпіннях, знаючи, що терпіння виховує терпеливість,
\v 4 а терпеливість — досвід, а досвід — надію.
\v 5 Надія ж не засоромлює, бо Божа любов вилилася в наші серця Святим Духом, який нам даний.
\v 6 Бо Христос, як ми ще були немічні, свого часу помер за нечестивих.
\v 7 Ледве хто вмирає за праведника; хіба, може, хтось за добродійника відважиться померти.
\v 8 Бог же виказує свою любов до нас тим, що Христос за нас помер, ще як ми були грішниками.
\v 9 Тим більше нині, виправдані його кров'ю, врятуємося від гніву — через нього.
\v 10 Коли ще будучи ворогами, ми примирилися з Богом смертю його Сина, тим більше після примирення спасемося його життям.
\v 11 І не тільки це, але й хвалимося Богом нашим Господом Ісусом Христом, через якого ми нині одержали примирення.
\v 12 Як через одну людину гріх увійшов у світ, а з гріхом — смерть, так в усіх людей увійшла смерть, бо всі згрішили.
\v 13 Гріх був у світі й до закону, але гріх не ставився в провину, коли не було закону.
\v 14 Та смерть панувала від Адама й аж до Мойсея і над тими, що не згрішили подібно до переступу Адама, котрий є образом майбутнього.
\v 15 Але дар не такий, як гріх. Бо якщо через переступ одного багато померло, то наскільки більше Божої ласки і дарів — ласкою однієї людини, Ісуса Христа, — щедро вилилося на багатьох.
\v 16 І дар не такий, як осуд за того одного, що згрішив. Бо за переступ одного — засуд; а дар — для виправдання від багатьох гріхів.
\v 17 Бо коли за переступ одного смерть запанувала через одного, то тим більше ті, що приймають щедроту ласки і дар справедливости, запанують у житті через одного Ісуса Христа.
\v 18 Як через гріх одного на всіх людей прийшов осуд, так і виправданням одного на всіх людей прийшло виправдання для життя.
\v 19 Бо як непослухом однієї людини багато хто стали грішними, так і послухом однієї людини багато хто стануть праведниками.
\v 20 Закон увійшов, щоб помножився гріх. А де помножився гріх, там зарясніла ласка.
\v 21 Як гріх панував через смерть, так і ласка запанувала через справедливість — для вічного життя через нашого Господа Ісуса Христа.
\c 6
\v 1 Що ж скажемо? Залишимося в гріху, щоб помножилася ласка?
\v 2 Зовсім ні! Ми, що померли для гріха, як це знову житимемо в ньому?
\v 3 Чи ви не знаєте, що ті з нас, що хрестилися в Ісуса Христа, охрестилися і в його смерть?
\v 4 Тож ми поховані з ним через хрещення в смерть, щоб так, як Христос устав із мертвих славою Батька, так і ми почали ходити в оновленні життя.
\v 5 Бо якщо ми з'єдналися з ним подібністю до його смерти, то з'єднаємося з ним і подібністю до воскресіння.
\v 6 Знаємо, що наша стара людина розіп'ялася з ним, щоб знищити гріховне тіло, щоб ми більше не служили гріхові;
\v 7 бо хто вмер, той виправдався від гріха.
\v 8 Якщо ми померли з Христом, то віримо, що й житимемо з ним,
\v 9 знаючи, що Христос, воскреснувши з мертвих, більше не вмирає — смерть над ним більше не панує.
\v 10 Бо як він помер, то один раз помер для гріха, а як живе, то для Бога живе.
\v 11 Так само й ви вважайте себе мертвими для гріха і живими для Бога в [нашім Господі] Ісусі Христі.
\v 12 Хай же гріх не панує у вашому смертному тілі, — щоб не слухалися його пожадливостей,
\v 13 не давайте ваших членів гріхові за знаряддя неправедности, — але віддавайте себе Богові, як ожилі з мертвих, а ваші члени — Богові, за зброю праведности.
\v 14 Хай бо гріх не панує над вами, бо ви не під законом, а під ласкою.
\v 15 То що, будемо грішити, бо ми не під законом, а під ласкою? Зовсім ні!
\v 16 Хіба ви не знаєте, що кому піддаєтеся як раби на послух, рабами того ви і є: кого слухаєте, — то або гріха на смерть, або послуху на праведність?
\v 17 Дякувати Богові, що були ви рабами гріха, але послухали серцем ту науку, якій віддалися.
\v 18 Звільнившись від гріха, стали ви рабами праведности.
\v 19 Кажу це по-людському, з огляду на немічність вашого тіла. Бо як ви віддавали були ваші члени в рабство нечистоті й беззаконню для беззаконня, так тепер віддали ваші члени в рабство праведности — на освячення.
\v 20 Бо коли ви були рабами гріха, то були вільні від праведности.
\v 21 Який же плід ви тоді мали? Його ви нині соромитеся, бо його кінець — це смерть.
\v 22 Нині ж, звільнившись від гріха і ставши рабами Божими, маєте ваш плід — освячення, а кінець — вічне життя.
\v 23 Бо заплата за гріх — смерть; дар же Божий — то вічне життя в нашім Господі Ісусі Христі.
\c 7
\v 1 Хіба не знаєте, браття, — а звертаюся до тих, хто знає закон, — що закон панує над людиною, доки вона живе?
\v 2 Одружена жінка, доки живе її чоловік, прив'язана до нього законом; коли ж помре чоловік, вона звільняється від закону чоловіка.
\v 3 Тому, доки її чоловік живий, вона стає перелюбницею, якщо стане дружиною іншого чоловіка. Коли ж помре чоловік, вона звільняється від закону і не буде перелюбницею, як стане за дружину іншому чоловікові.
\v 4 Тому, брати мої, і ви померли для закону тілом Христовим, щоб належати іншому, — тому, що встав із мертвих, — аби принесли ми плід Богові.
\v 5 Бо коли ми були в тілі, то гріховні пристрасті, що є під законом, діяли в наших членах, щоб чинити плід смерти.
\v 6 Нині ж ми звільнилися від закону, померли для того, що нас зв'язувало, щоб бути рабами в оновленні духа, а не старості писання.
\v 7 То що ж скажемо? Що, — закон є гріхом? Зовсім ні! Але я пізнав гріх тільки через закон. Я не знав би злого жадання, якби закон не повелів: Не пожадай.
\v 8 Гріх же, взявши привід від заповіді, підняв у мені всякі злі пожадання; бо гріх без закону — мертвий.
\v 9 Я жив колись без закону, а щойно прийшла заповідь, — гріх ожив;
\v 10 я ж — помер; тому заповідь, дана для життя, спричинила мою смерть.
\v 11 Бо гріх, спричинений заповіддю, звів мене й умертвив нею.
\v 12 Отже, закон — святий, а заповідь — теж свята, праведна, добра.
\v 13 Чи спричинило мою смерть добро? Цілковито ні! Але гріх, щоб і виявитися гріхом, приніс мені смерть добром, щоб гріх став, цілком очевидно, грішним — через заповідь.
\v 14 Бо знаємо, що закон духовний, а я — тілесний, проданий гріхові.
\v 15 Бо не розумію, що чиню: роблю не те, що хочу, а те, що ненавиджу.
\v 16 Коли ж роблю те, чого не хочу, то згоджуюся із законом, що він добрий.
\v 17 Нині не я це виконую, але гріх, що живе в мені.
\v 18 Бо знаю, що не живе в мені, тобто в моєму тілі, добро: бажання є в мені, але щоб виконувати це добро, — того не [знаходжу].
\v 19 Не роблю того добра, якого хочу, але те зло, якого не хочу, — його роблю.
\v 20 Якщо ж я роблю те, чого не хочу, то вже не я це роблю, але робить той гріх, що живе в мені.
\v 21 Отже, я виявляю такий закон: як хочу робити добро, то мені накидається зло.
\v 22 Насолоджуюся Божим законом — за внутрішньою людиною;
\v 23 та бачу інший закон у моїх членах, що воює проти закону мого розуму і полонить мене законом гріха, що перебуває в моїх членах.
\v 24 Нещасна я людина! Хто визволить мене від цього тіла смерти?
\v 25 Дяка Богові — через нашого Господа Ісуса Христа! Отже, я сам розумом служу Божому законові, а тілом — законові гріха.
\c 8
\v 1 Тож нема тепер ніякого осуду тим, [які ходять] у Христі Ісусі [не за тілом, а за духом].
\v 2 Бо закон духа, життя в Ісусі Христі визволив тебе від закону гріха й смерти.
\v 3 Бо що було неможливе для закону через неміч тіла, то Бог, пославши свого Сина в подобі гріховного тіла, — в гріху засудив цей гріх у тілі,
\v 4 щоб виправдання закону виповнилося в нас, що ходимо не за тілом, але за духом.
\v 5 Бо ті, що є за тілом, думають про тілесне; а ті що, за духом, — про духовне.
\v 6 Адже тілесне мудрування — то смерть, а думка духа — то життя й мир;
\v 7 тілесне мудрування — ворожнеча проти Бога, воно не підкоряється Божому законові, та й не може.
\v 8 І ті, що живуть тілом, Богові догодити не можуть.
\v 9 Ви живете не тілом, а духом, тому що Божий дух живе у вас. Якщо ж хтось не має Христового духа, той йому не належить.
\v 10 Коли Христос у вас, то тіло мертве через гріх, але дух живе через праведність.
\v 11 Якщо дух того, хто воскресив Ісуса з мертвих, живе у вас, то той, хто підняв Христа з мертвих, оживить і ваші мертві тіла тим самим духом, що живе у вас.
\v 12 Тому, брати, ми не боржники тіла, щоб тілом жити.
\v 13 Бо якщо живете тілом, — помрете; якщо ж духом умертвляєте тілесні вчинки, — житимете.
\v 14 Бо всі, що водяться Божим духом, є Божі сини.
\v 15 Бо ви не одержали духа рабства знову на страх, але одержали Духа синівства, через який кличемо: Авва, Батько!
\v 16 Сам Дух свідчить нашому духові, що ми є Божими дітьми.
\v 17 Якщо ж ми діти, то й спадкоємці — спадкоємці Божі, співспадкоємці Христа, якщо лиш з ним терпимо, щоб з ним і прославитися.
\v 18 Бо я вважаю, що терпіння нинішнього часу нічого не варті супроти майбутньої слави, що має з'явитися в нас.
\v 19 Усе створене з надією очікує з'явлення Божих синів.
\v 20 Бо все створене підкорилося марноті не добровільно, а через того, хто його підкорив, сподіваючись,
\v 21 що саме створіння буде визволене від рабства тління — на свободу слави дітей Божих.
\v 22 Бо знаємо, що все створіння разом стогне й страждає аж донині.
\v 23 Та не тільки воно, але й ми самі, маючи зачаток Духа, самі в собі стогнемо, очікуючи всиновлення та викуплення нашого тіла.
\v 24 Бо ми надією спаслися. Надія ж, яку бачимо, вже не є надією: бо хіба надіється хтось на те, що бачить?
\v 25 Якщо ж надіємось на те, чого не бачимо, то терпляче очікуємо на нього.
\v 26 Отак і Дух допомагає нам у наших немочах: бо не знаємо, про що як слід і помолитися; але сам Дух заступається [за нас] невимовними зідханнями.
\v 27 А той, хто досліджує серця, знає, яка то думка Духа, бо він заступається за святих з Божої волі.
\v 28 Знаємо ж, що тим, які люблять Бога і які покликані за його передбаченням, все виходить на добро.
\v 29 Бо яких передбачив, тих наперед і призначив, щоб були вони подібні до образу його Сина, щоб він був первістком серед багатьох братів;
\v 30 а яких наперед призначив, тих і покликав; а яких покликав, тих і виправдав; а яких виправдав, тих і прославив.
\v 31 Що ж скажемо на це? Якщо Бог з нами, то хто проти нас?
\v 32 Той, хто свого Сина не пощадив, а видав його за нас усіх, — то хіба разом з ним не подарує нам усього?
\v 33 Хто звинувачуватиме Божих обранців? Бог їх виправдує,
\v 34 а хто засудить? Ісус Христос, який помер, ще й воскрес; який праворуч Бога, — він і заступається за нас!
\v 35 Хто нас відлучить від любови Христа? Чи терпіння, чи утиски, чи переслідування, чи голод, чи нагота, чи небезпека, чи меч?
\v 36 Так, як написано: За тебе нас убивають щодня, ми вважаємо себе за овець, призначених на заріз.
\v 37 Але в цьому всьому перемагаємо через того нас полюбив.
\v 38 Бо я пересвідчився, що ні смерть, ні життя, ні ангели, ні влади, ні сили, ні теперішнє, ні майбутнє,
\v 39 ні висота, ні глибина, ні будь-яке інше створіння не зможе нас відлучити від Божої любови, яка є в нашім Господі Ісусі Христі!
\c 9
\v 1 Правду кажу в Христі, не вводжу в оману, як свідчить мені моє сумління у Святім Дусі,
\v 2 що я маю великий смуток і безнастанний біль мого серця!
\v 3 Бо я бажав би сам бути відлученим від Христа задля моїх братів, моїх рідних за тілом,
\v 4 тобто ізраїльців, яким належить синівство, слава, заповіти, законодавство, служба, обітниці.
\v 5 Їхніми є батьки, від них же тілом і Христос, який є Богом над усіма — благословенний на віки, амінь.
\v 6 Не так воно, щоб Боже слово не збулося. Бо не всі, що від Ізраїля, є Ізраїлем;
\v 7 і не всі є дітьми Авраама, які з роду його; але: В Ісаакові буде тобі насіння.
\v 8 Тобто не тілесні діти є Божими дітьми, але діти обітниці вважаються за насіння.
\v 9 Бо ось яким було слово обітниці: В той час прийду — і буде в Сарри син.
\v 10 І не тільки це, а й Ревека зачала в той самий час від нашого батька Ісаака.
\v 11 Ще до їхнього народження, коли вони не зробили ще нічого ні доброго, ні злого, — щоб постанова Божа виявилася у виборі -
\v 12 не від діл, але від того, хто закликає, — сказано їй, що старший послужить меншому, -
\v 13 згідно з написаним: Якова я полюбив, а Ісава зненавидів.
\v 14 Що ж скажемо? Може, в Бога несправедливість? Зовсім ні!
\v 15 Бо він сказав Мойсеєві: Помилую, кого хочу помилувати, і змилосерджуся, над ким хочу змилосердитися.
\v 16 Отож, це не залежить ні від того, хто хоче, ані від того, хто біжить, але від Бога, який милує.
\v 17 Бо Писання каже фараонові: Власне, на те я і поставив тебе, щоб показати на тобі свою силу, щоб прославилося моє ім'я на всій землі.
\v 18 Отож, кого хоче, — милує, а кого хоче, — робить черствим.
\v 19 А ти кажеш мені: Чому ще докоряє? Бо хто може противитися його волі?
\v 20 О людино, хто ти, що сперечаєшся з Богом? Чи скаже витвір своєму Творцеві: Чому зробив ти мене таким?
\v 21 І чи не має влади гончар над глиною, щоб з того самого місива зробити одну посудину для почесного використання, а другу не для почесного?
\v 22 Тож Бог, бажаючи показати гнів і виявити свою могутність, щадив з великим терпінням посудини гніву, приготовані на погибель,
\v 23 щоб виказати багатство своєї слави на посудинах милосердя, які раніше приготував був на славу,
\v 24 нас, яких прикликав не тільки від юдеїв, а й від поган.
\v 25 Як і в Осії каже: Назву не мій народ — моїм народом, а нелюбу — улюбленою.
\v 26 І буде: І на місці, де сказано їм: Ви не є моїм народом, — там будуть названі сини живого Бога.
\v 27 Ісая виголошує про Ізраїль: Хоч буде число синів Ізраїлю, мов пісок у морі, але спасеться останок.
\v 28 Бо, довершуючи і скорочуючи, Господь виповнить на землі слово [, слово, що скорочене в справедливості].
\v 29 Так, як це передбачав Ісая: Якби Господь Саваот не лишив нам насіння, ми стали б, як Содом, і уподібнилися б до Гомори.
\v 30 Що ж скажемо? Що погани, які не шукали праведности, осягнули праведність, — ту праведність, що від віри;
\v 31 а Ізраїль, що шукав закону праведности, не осягнув закону праведности.
\v 32 Чому? Бо шукали не з віри, але з діл [закону]. Вони спіткнулися об камінь спотикання,
\v 33 як ото написано: Ось, кладу на Сіоні камінь спотикання та скелю спокуси, і хто вірить у нього, не буде посоромлений.
\c 10
\v 1 Браття, бажання мого серця і молитва до Бога — за них, на спасіння.
\v 2 Свідчу їм, що мають Божу ревність, але не з розуму.
\v 3 Бо, не розуміючи Божої справедливости і силкуючись поставити власну справедливість, — не підкорилися Божій справедливості.
\v 4 Бо Христос — це повнота закону на виправдання кожного, хто вірує.
\v 5 Мойсей пише про ту праведність, що від закону, — що людина, яка виконає його, житиме ним.
\v 6 А про праведність, що від віри, мовить таке: Не кажи у своєму серці: Хто вийде на небо? — значить Христа звести;
\v 7 або: Хто зійде в безодню?, — значить Христа з мертвих підняти.
\v 8 А що каже [Писання]? Близько до тебе слово, воно в твоїх устах і в твоєму серці, тобто слово віри, яке проповідуємо.
\v 9 Якщо визнаєш своїми вустами Ісуса Господа і повіриш у своєму серці, що Бог підняв його з мертвих, — спасешся.
\v 10 Бо серцем віруємо для праведності, а вустами сповідуємо для спасіння.
\v 11 Писання каже: Кожний, хто вірить у нього, не буде посоромлений.
\v 12 Нема різниці між юдеєм і греком, — один Бог для всіх, щедрий для всіх, хто його кличе.
\v 13 Бо кожний, хто лише прикличе ім'я Господнє — спасеться.
\v 14 Але як прикличуть того, в якого не повірили? Як повірять в того, про якого не чули? Як почують без проповідника?
\v 15 Як будуть проповідувати, якщо не будуть послані? Так, як написано: Які гарні ноги благовісників [миру, благовісників] добра.
\v 16 Але не всі послухали добру вістку. Ісая каже: Господи, хто повірив тому, що чув від нас?
\v 17 Тому віра — від слухання, слухання ж — через слово Христове.
\v 18 Але кажу: Чи не чули? Отож: По всій землі рознеслося їхнє звіщання, і їхні слова — до кінців Всесвіту.
\v 19 І ще кажу: Чи Ізраїль не знав? Першим говорить Мойсей: Я роздражню вас не народом, народом нерозумним розгніваю вас.
\v 20 Ісая сміливо каже: Знайшли мене ті, які мене не шукали; відкрився я тим, що про мене не розпитували.
\v 21 А до Ізраїлю мовить: Увесь день простягав я свої руки до непокірливого народу, який нарікає.
\c 11
\v 1 Отож, я запитую: Чи відкинув Бог свій народ? Цілковито ні! Бо і я ізраїлець, з насіння Авраама, з племені Веніямина.
\v 2 Не відкинув Бог свого народу, який знав і раніше. Хіба не знаєте, що Писання каже про Іллю, як він просить Богові на Ізраїля:
\v 3 Господи, повбивали твоїх пророків, порозбивали твої вівтарі, а я залишився сам, і шукають моєї душі?
\v 4 І що ж каже йому Божа відповідь? — Лишив я собі сім тисяч чоловіків, які не схилили коліно перед Ваалом.
\v 5 Так само і тепер лишилася решта — за вибором ласки.
\v 6 Якщо ж за ласкою, то не за вчинками, бо тоді ласка вже не була б ласкою. [А коли із вчинків, то це вже не ласка, інакше вчинок уже не вчинок].
\v 7 Що ж? Того, що шукає Ізраїль, він не одержав, а вибрані одержали; інші ж затверділи,
\v 8 як ото написано: Наслав на них Бог духа затьмарення: очі, щоб не бачили, вуха, щоб не чули, — аж до нинішнього дня.
\v 9 І Давид каже: Хай буде їхня пожива сильцем, пасткою і спокусою — на відплату їм.
\v 10 Хай затемніють їхні очі, щоб не бачили, і хай їхня спина завжди буде зігнута!
\v 11 Отож, запитую: Чи спіткнулися вони, щоб упасти? Зовсім ні! Бо через їхнє падіння буде спасіння поганам, щоб їх самих роздражнити.
\v 12 Якщо ж їхнє падіння є набутком для світу, а їхній занепад — багатство для поган, то наскільки більшою була б їхня повнота!
\v 13 Кажу вам, поганам: Оскільки я є апостолом для поган, прославляю моє служіння;
\v 14 може, цим роздражню своїх кревних за тілом і спасу кого з них.
\v 15 Бо коли їхнє відкинення є примиренням для світу, то чим же є їхнє прийняття, як не життям із мертвих?
\v 16 Коли розчин святий, то й тісто святе; а коли корінь святий, то й гілля святе.
\v 17 Коли ж деякі з гілок відломилися, а ти, бувши дикою оливкою, прищепився до них і живишся з кореня та соку оливки,
\v 18 то не хвалися перед гілками. Якщо ж хвалишся, то пам'ятай, що не ти корінь носиш, але корінь носить тебе.
\v 19 Скажеш: Галузки відломлено, щоб я прищепився.
\v 20 Гаразд. Вони відломилися через невірство, а ти тримаєшся вірою. Не величайся, але бійся.
\v 21 Бо коли Бог не пожалів природних галузок, то він і тебе не пощадить.
\v 22 Отже, споглядай Божу ласку і суворість: на тих, що відпали, — суворість, а на тебе — Божа ласка, якщо залишатимешся в ласці; якщо ж ні, то будеш відрубаним.
\v 23 Та й вони, якщо не залишаться в невірстві, будуть прищеплені, бо Бог має силу їх знову прищепити.
\v 24 Бо коли ти, відтятий від оливки, дикої за своєю природою, був проти природи прищеплений до доброї оливки, — то настільки більш ті, що згідно з природою будуть прищеплені до власної оливки?
\v 25 Бо не хочу, братове, щоб ви не знали цієї таємниці, — аби не були ви високої думки про себе, — що часткове очерствіння на Ізраїль сталося доти, доки не ввійде повнота поган,
\v 26 відтак увесь Ізраїль врятується, як написано: Визволитель прийде з Сіона, відверне безбожність від Якова.
\v 27 І ось їм від мене завіт, коли заберу їхні гріхи.
\v 28 Згідно з благовістям, вони вороги задля вас; а згідно з обранням, — улюблені задля батьків.
\v 29 Адже Божі дарування і покликання не скасовуються.
\v 30 Бо як ви колись не корились Богові, а тепер помилувані через їхній непослух,
\v 31 так і вони нині спротивилися задля милосердя над вами, щоб і самі були помилувані.
\v 32 Бо замкнув Бог усіх у непослух, щоб усіх помилувати.
\v 33 О, глибино багатства, премудрости, розуму Божого! Які незбагненні його присуди і недосліджені його дороги!
\v 34 Бо хто пізнав розум Господній? Або хто був дорадником йому?
\v 35 Або хто дав йому раніше, щоб воно було віддане?
\v 36 Бо все з нього, через нього і для нього! Йому слава навіки. Амінь.
\c 12
\v 1 Тож благаю вас, братове, з Божого милосердя: принесіть ваші тіла як живу, святу, приємну Богові жертву, — як ваше служіння розумом.
\v 2 І не пристосовуйтеся до цього віку, але перетворюйтеся оновленням [вашого] розуму, щоб переконалися ви, якою є Божа воля, — що добром, що миле, що досконале.
\v 3 Кажу кожному з вас даною мені ласкою: не думати про себе більше, ніж належить думати, але думати скромно, згідно з мірою віри, якою Бог кожного наділив.
\v 4 Бо як в одному тілі маємо багато членів, а всі члени виконують не однакові дії,
\v 5 так само й ми, бувши численними, є одним тілом у Христі, а окремо ми один для одного є членами.
\v 6 Маємо різноманітні дари, згідно з даною нам ласкою: якщо пророцтво, то виконуймо його згідно з величиною віри;
\v 7 якщо служіння, — служімо; якщо навчання, — навчаймо;
\v 8 якщо втішання, — втішаймо; хто подає, — давай у простоті, хто керує, — керуй з ревністю, хто милосердиться, — хай робить це з привітністю.
\v 9 Любов — не лицемірна. Ненавидьте зло, шукайте добра,
\v 10 любіть один одного по-братерському; в пошані один одного випереджайте;
\v 11 у старанні не лінуйтеся, духом палайте, Господеві служіть,
\v 12 радійте надією, в горі будьте терплячі, перебувайте в молитві;
\v 13 беріть участь у потребах святих, дотримуйтесь гостинности.
\v 14 Благословляйте тих, що переслідують вас, — благословляйте, а не проклинайте.
\v 15 Радійте з тими, що радіють, і плачте з тими, що плачуть.
\v 16 Тримайтеся між собою однієї думки, не будьте зарозумілими, схиляйтесь до лагідних. Не вважайте себе замудрими.
\v 17 Нікому не платіть злом за зло, дбайте про добро перед всіма людьми.
\v 18 Якщо це можливо, і коли це залежатиме від вас, — живіть з усіма людьми в мирі.
\v 19 Не мстіться за себе, улюблені, але дайте місце гніву, як написано: В моїй владі є помста, — і я віддам, каже Господь.
\v 20 Якщо твій ворог голодний, — нагодуй його; якщо спраглий, — дай йому пити; роблячи це, ти згортаєш йому на голову палаюче вугілля.
\v 21 Не дайся, щоб зло перемогло тебе, але перемагай зло добром!
\c 13
\v 1 Кожна людина хай кориться вищій владі, бо нема влади, яка не була б від Бога; існуючі [влади] встановлені Богом.
\v 2 Хто противиться владі, противиться Божій постанові; хто противиться — накликає на себе осуд.
\v 3 Володарі страшні не для добрих діл, а для злих. Хочеш не боятися влади? Роби добро — і матимеш від неї похвалу.
\v 4 Володар — Божий слуга, він тобі на добро. Якщо зло робиш, бійся: бо не даремно він меча носить. Він є Божим слугою і мстить у гніві тому, хто чинить зло.
\v 5 Йому треба коритися не тільки через гнів, а й заради сумління.
\v 6 Тому ви й податки платите, — бо вони слуги Божі саме на це.
\v 7 Дайте всім належне: кому податок — податок, кому мито — мито, кому страх — страх, кому пошану — пошану.
\v 8 Нікому ні в чому не будьте винними, за винятком любови один до одного. Адже хто любить іншого, той виконав закон.
\v 9 Тоді не чинитимеш перелюбу, не вб'єш, не вкрадеш, не пожадатимеш чужого. Усі інші заповіді містяться в цьому слові: Полюбиш ближнього свого, як самого себе.
\v 10 Любов до ближнього зла не чинить; тож любов — це виконання закону.
\v 11 І це тому, що знаєте час, коли пора вже нам від сну прокинутися. Бо тепер ближче до нас спасіння, ніж тоді, коли ми повірили.
\v 12 Ніч минула, день наблизився; тож відкиньмо діла темряви, зодягнімось у зброю світла.
\v 13 Як у день, живімо доброчесно — не в гульні та пияцтві, не в розпусті й розбещеності, не в сварках і заздрощах;
\v 14 але зодягніться Господом Ісусом Христом і турботу про тіло не перетворюйте на пожадливість.
\c 14
\v 1 Слабкого у вірі підтримуйте без суперечок про погляди.
\v 2 Бо один вірить, що можна все їсти, а слабкий їсть городину.
\v 3 Хто їсть, хай не зневажає того, хто не їсть. А хто не їсть, хай не засуджує того, хто їсть, — бо Бог і його прийняв.
\v 4 Хто ти такий, що судиш чужого раба? Перед своїм паном він стоїть або падає. Але він вистоїть, бо Бог має силу поставити його.
\v 5 Хтось відрізняє один день від другого, інший же вважає всі дні однаковими. Нехай кожний по-своєму тримається власного переконання.
\v 6 Хто розрізняє дні, — для Господа розрізняє. [І хто не розрізняє днів, — для Господа не розрізняє]. Хто їсть, — для Господа їсть, бо дякує Богові. А хто не їсть, — для Господа не їсть, і дякує Богові.
\v 7 Бо ніхто з нас не живе сам для себе, і ніхто сам для себе не вмирає.
\v 8 Якщо живемо, — для Господа живемо; якщо вмираємо, — для Господа вмираємо. Отже, чи живемо, чи вмираємо, — ми є Господні!
\v 9 Бо Христос тому й помер [і воскрес], і ожив, щоб володіти і мертвими, й живими.
\v 10 Ти чому засуджуєш свого брата? А ти чому зневажаєш свого брата? Адже всі станемо перед Божим судом,
\v 11 як ото написано: Я живу, — каже Господь, — і схилиться кожне коліно переді мною, і визнає Бога кожен язик!
\v 12 Тому кожний з нас сам за себе дасть відповідь Богові.
\v 13 Отже, не осуджуймо більше один одного, але радше судімо про те, щоб не покласти братові спотикання чи спокусу.
\v 14 Я знаю і певний у Христі Ісусі, що нема нічого нечистого самого в собі; тільки тому, хто вважає щось нечистим, — ото воно і є нечисте.
\v 15 Бо якщо через їжу твій брат стурбований, то ти вже не за любов'ю живеш, — не губи своєю їжею того, за кого Христос помер.
\v 16 Нехай ваше добре не зневажається.
\v 17 Бо Царство Боже — це не їжа, не питво, а праведність, мир, радість у Святім Дусі.
\v 18 Хто цим служить Христові, той і Богові милий, і людьми шанований.
\v 19 Тому піклуймося про мир і про те, що йде на упорядкування один одному.
\v 20 Не руйнуй Божого діла задля їжі. Бо все чисте, але лихо тій людині, яка їсть на спокусу.
\v 21 Добре не їсти м'яса, не пити вина, — не робити нічого, через що твій брат спотикається, [або спокушується, або слабне].
\v 22 Ти маєш віру? Май її для себе самого перед Богом. Блаженний той, хто не засуджує себе за те, в чому випробовується.
\v 23 А хто сумнівається, коли їсть, — піддається судові, бо робить це не з віри. А все, що не з віри, є гріхом.
\c 15
\v 1 Треба, щоб ми, сильні, носили немочі слабких і не догоджали собі.
\v 2 Кожний з нас хай догоджає ближньому — для його добра, для розбудови.
\v 3 Бо й Христос не догоджав собі, але, як ото написано: Наруга тих, що зневажали тебе, впала на мене.
\v 4 А все, що раніше було написане, написане для нашого навчання, щоб через терпіння і утіху Писання ми мали надію.
\v 5 Бог терпіння і утіхи хай дасть вам бути однодумними між собою — в Христі Ісусі,
\v 6 щоб однодушно, одними вустами ви славили Бога й Батька Господа нашого Ісуса Христа.
\v 7 Тому приймайте один одного, як і Христос прийняв вас до Божої слави.
\v 8 Кажу, що Христос став служителем обрізаних — за Божою правдою, щоб підтвердити обітниці батьків,
\v 9 а погани щоб прославляли Бога за його милосердя, як ото написано: Тому прославлятиму тебе між поганами і оспівуватиму ім'я твоє.
\v 10 І ще каже: Тіштеся, погани, з його народом.
\v 11 І знову: Хваліть Господа, всі погани, хваліть його, всі народи.
\v 12 А Ісая каже: Буде корінь Єсея, який стане панувати над поганами, — і на нього погани надіятимуться.
\v 13 Бог же надії хай наповнить вас усякою радістю і миром у вірі, щоб ви збагатилися надією, силою Святого Духа.
\v 14 Певний я, мої брати, за вас, що ви сповнені доброти, сповнені всякого знання, і можете інших навчити.
\v 15 Писав я вам сміливіше, [брати], мов нагадуючи вам за ласкою, даною мені від Бога,
\v 16 щоб я був служителем Ісуса Христа між поганами, виконуючи священну службу Божого благовістя, щоб жертва від поган була милою, освяченою Святим Духом.
\v 17 Тож маю я чим похвалитися в Христі Ісусі щодо Божих речей;
\v 18 бо не смію говорити про те, чого не вчинив Христос через мене в наверненні поган — словом і ділом,
\v 19 силою знамень і чуд, силою Божого Духа; отож, я від Єрусалима та його околиць і аж до Ілірика сповнив Христове благовістя.
\v 20 До того ж старався благовістити не там, де вже було відоме ім'я Христа, щоб не будувати на чужій основі;
\v 21 але так, як ото написано: Ті, кому не сповіщено про нього, побачать, і ті, які не почули, зрозуміють.
\v 22 Багато разів мені було перешкоджено прийти до вас.
\v 23 Нині ж, не маючи більше місця в цих землях, але вже багато років маючи бажання прийти до вас,
\v 24 [я прийду до вас] щойно під час подорожі до Іспанії. Надіюся побачити вас під час подорожі і що ви супроводжуватимете мене туди після того, коли раніше почасти натішуся вами.
\v 25 Нині ж я іду до Єрусалима, щоб послужити святим.
\v 26 Бо Македонія і Ахая зволили зробити якийсь збір для вбогих святих, що живуть у Єрусалимі.
\v 27 Зволили, бо є їхніми боржниками. Адже якщо погани стали співучасниками в їхніх духовних справах, то повинні і в тілесних послужити їм.
\v 28 Щойно це зроблю і вручу їм цей плід, то піду через ваші місця до Іспанії.
\v 29 Певен, що коли прийду до вас, то прийду в повноті благословення [доброї вістки] Христової.
\v 30 Благаю вас, братове, нашим Господом Ісусом Христом і любов'ю Духа, — допомагайте мені в молитвах за мене до Бога,
\v 31 щоб визволитися мені від невірних у Юдеї і щоб моя служба в Єрусалимі була мила святим;
\v 32 щоб з Божої волі, з радістю прийти до вас, [і] щоб відпочив я з вами.
\v 33 Бог миру хай буде з усіма вами. Амінь.
\c 16
\v 1 Поручаю вам нашу сестру Фиву, служебницю церкви в Кенхреях,
\v 2 щоб ви її прийняли в Господі, як личить святим, і допомагайте їй у тій справі, в якій вона від вас потребуватиме, бо й вона була опікункою багатьом і мені самому.
\v 3 Вітайте Прискилу й Акилу — моїх помічників у Ісусі Христі,
\v 4 які за мою душу свої голови клали; не тільки я їм дякую, але й усі церкви поган,
\v 5 і їхню домашню церкву. Вітайте улюбленого мого Епенета, який є первістком Азії для Христа.
\v 6 Вітайте Марію, яка багато потрудилася для вас.
\v 7 Вітайте Андроника та Юнію — родичів та співв'язнів моїх, що славні вони між апостолами; які раніше від мене повірили в Христа.
\v 8 Вітайте Амплія мого улюбленого в Господі.
\v 9 Вітайте Урбана — нашого помічника в Христі, та улюбленого мого Стахія.
\v 10 Вітайте Апелеса, випробуваного в Христі. Вітайте тих, що з дому Аристовула.
\v 11 Вітайте мого родича Іродіона. Вітайте Наркисових, що в Господі.
\v 12 Вітайте Трифену й Трифосу, що потрудилися в Господі. Вітайте улюблену Персиду, яка багато потрудилася в Господі.
\v 13 Вітайте Руфа, вибраного в Господі, і матір його та мою.
\v 14 Вітайте Асинкрита, Флегонта, Ерма, Патрова, Ермію і тих братів, що з ними.
\v 15 Вітайте Філолога та Юлію, Нирея та його сестру, Олимпа і всіх святих, що з ними.
\v 16 Вітайте один одного святим поцілунком. Усі Христові церкви вас вітають!
\v 17 Благаю вас, братове, остерігайтеся тих, що ширять незгоди і спокуси, — всупереч ученню, яке ви опанували; уникайте їх,
\v 18 бо вони не служать нашому Господеві Христові, але своєму животові, і милими ласкавими словами обдурюють серця простодушних.
\v 19 Ваша слухняність дійшла до всіх. Радію за вас, але хочу, щоб ви були мудрими в доброму, непорочними — в злому.
\v 20 Бог миру незабаром розітре сатану під ваші ноги. Благодать Господа нашого Ісуса [Христа] нехай буде з вами! Амінь.
\v 21 Вітає вас мій помічник Тимофій, і Лукій, і Ясон, і Сосипатер, мої родичі.
\v 22 Вітаю вас у Господі і я, Тертій, що написав це послання.
\v 23 Вітає вас Гай — гостинний для мене і для всієї церкви. Вітає вас міський скарбник Ераст і брат Кварт.
\v 24 [Благодать нашого Господа Ісуса Христа нехай буде з усіма вами, амінь].
\v 25 Тому, хто може вас зміцнити — за моїм благовістям і проповіддю Ісуса Христа, — після об'явлення тайни, яка споконвіку замовчувалася,
\v 26 а нині об'явлена через пророчі Писання, за наказом вічного Бога і розголошена для поширення віри між усіма народами,
\v 27 — єдиному премудрому Богові, через Ісуса Христа, слава навіки! Амінь.
\id 
\c 1
\v 1 Павло, апостол Ісуса Христа, покликаний волею Божою, і брат Состен -
\v 2 Божій Церкві в Коринті, освяченим у Христі Ісусі, покликаним святим, з усіма, що на кожному місці кличуть ім'я нашого Господа Ісуса Христа, їхнього й нашого:
\v 3 ласка вам і мир від Бога, нашого Батька, і Господа Ісуса Христа!
\v 4 Завжди дякую моєму Богові за вас, за ласку Божу, дану вам у Христі Ісусі,
\v 5 що в усьому збагатилися ви в ньому, усяким словом і всяким знанням,
\v 6 оскільки свідчення Христа закріпилося в вас,
\v 7 і вже не бракує ніякого дару ласки вам, що очікуєте об'явлення нашого Господа Ісуса Христа.
\v 8 Він і закріпить вас аж до кінця бути бездоганними в день Господа нашого Ісуса Христа.
\v 9 Вірний Бог, який вас покликав до співучасти з його Сином — нашим Господом Ісусом Христом.
\v 10 Благаю вас, брати, ім'ям нашого Господа Ісуса Христа, щоб ви всі одне говорили, щоб не було між вами розколів, щоб ви були з'єднані в однім розумінні і в одній думці.
\v 11 Бо посланці від Хлої сказали мені про вас, мої брати, що серед вас є суперечки.
\v 12 Маю на увазі те, що кожний з вас каже: я Павлів, я Аполлосів, я Кифин, я Христів.
\v 13 Чи ж Христос розділився? Чи Павло розіп'явся за вас, або хрестилися ви в ім'я Павла?
\v 14 Дякую Богові, що я не хрестив нікого з вас, окрім Криспа і Гая,
\v 15 щоб ніхто не сказав, що ви хрестилися в моє ім'я.
\v 16 Охрестив же я і дім Степанів; більше не знаю, чи охрестив я кого іншого.
\v 17 Бо Христос не послав мене хрестити, але благовістити, і то не в премудрості слова, щоб хрест Христа не втратив силу.
\v 18 Бо слово про хрест є глупотою для тих, що гинуть, а для нас, які спасаємося, це Божа сила.
\v 19 Бо написано: Знищу мудрість премудрих, а розум розумних відкину.
\v 20 Де мудрий? Де вчений? Де дослідник цього віку? Хіба мудрість [цього] світу Бог не перетворив на глупоту?
\v 21 Оскільки світ своєю мудрістю так і не зрозумів Бога в його Божій премудрості, то Бог зволив спасти тих, що вірять, глупотою проповіді.
\v 22 Юдеї просять чуд, а греки шукають мудрости.
\v 23 Ми ж проповідуємо розіп'ятого Христа — і для юдеїв це спокуса, а для греків — безумство.
\v 24 Для самих же покликаних — і юдеїв і греків — Христа, Божу силу й Божу премудрість.
\v 25 Бо й немудре Боже є розумнішим від людей, і немічне Боже є сильнішим від людей.
\v 26 Гляньте, брати, на ваше покликання: небагато хто мудрий тілом, небагато сильних, небагато шляхетних.
\v 27 Але Бог вибрав безумне світу, щоб засоромити премудрих, і Бог вибрав немічне світу, щоб засоромити сильних,
\v 28 і Бог вибрав неблагородне у світі, і погорджене, і незначне, щоб знесилити значуще,
\v 29 щоб жодне тіло не похвалялося перед Богом.
\v 30 Від нього ж і ви є в Христі Ісусі, який став для нас премудрістю від Бога, праведністю, і освяченням, і відкупленням,
\v 31 щоб було, як ото написано: Хто хвалиться, — хай хвалиться в Господі.
\c 2
\v 1 І я, брати, коли прийшов до вас, не прийшов звіщати вам Боже таїнство вишуканими словами й мудрістю.
\v 2 Бо я вважав за правильне не знати у вас нічого, як тільки Ісуса Христа, — і то розіп'ятого.
\v 3 І я був перед вами у немочі, і в страху, і в великім тремтінні;
\v 4 і моє слово, і моя проповідь — не в переконливих словах мудрости, але в об'яві Духа й сили,
\v 5 щоб ваша віра була не в людській мудрості, а в Божій силі.
\v 6 Ми говоримо про мудрість у досконалих — не мудрість цього віку і не про минущість володарів цього віку.
\v 7 Але говоримо про Божу премудрість, сховану в тайні, яку визначив Бог перед віками нам на славу;
\v 8 її ніхто з володарів цього віку не пізнав; бо якби були пізнали, то не розіп'яли б Господа слави.
\v 9 Але, як написано: Чого око не бачило й вухо не чуло, і що до серця людини не приходило, — те приготував Бог тим, що його люблять!
\v 10 Нам це Бог відкрив [своїм] Духом, бо Дух усе досліджує, навіть глибини Божі.
\v 11 Бо хто з людей знає те, що є в людині? Хіба лише дух людини, який живе в ній! Так само й Божого ніхто не пізнав, хіба тільки Дух Божий.
\v 12 Ми ж одержали не дух світу, але Дух, що від Бога, — щоб знати те, що дароване нам від Бога;
\v 13 про що й говоримо не вченими словами людської мудрости, але навченими [Святим] Духом, порівнюючи духовне з духовним.
\v 14 Тілесна ж людина не приймає того, що від Божого Духа, бо для неї це безумство і вона не може цього пізнати, бо це розсуджується духовно.
\v 15 Духовна ж людина розсуджує все це, але сама ніким не судиться.
\v 16 Бо хто пізнав розум Господній, хто навчить його? Ми ж маємо розум Христа!
\c 3
\v 1 І я, брати, не міг до вас говорити, як до духовних, але як до тілесних, як до немовлят у Христі.
\v 2 Я напував вас молоком, а не їжею, бо ви не могли їсти, та й тепер ще не можете,
\v 3 бо ви ще тілесні. Звідки між вами є заздрість, суперечки [й поділи], то хіба ви не тілесні, хіба не поступаєте як люди?
\v 4 Бо коли хтось каже: Я Павлів, а інший: Я Аполосів, то чи ж ви не люди?
\v 5 Хто такий Аполос? Або хто Павло? [Це тільки] служителі, через яких ви повірили, — кому скільки дав Господь.
\v 6 Я посадив, Аполос поливав, а Бог виростив.
\v 7 Тому ні той, що садить, ні той, що поливає, не є чимось, але Бог, що вирощує!
\v 8 Хто садить і хто поливає — це одне; кожний дістане свою винагороду, згідно з власною працею.
\v 9 Бо ми є Божими помічниками; ви є Божою нивою, Божою будівлею.
\v 10 За Божою ласкою, яка мені дана, я, мов той мудрий будівничий, поклав підвалину, а інший будує на ній. Хай же кожний пильнує, як будує!
\v 11 Бо ніхто не може покласти іншої підвалини, окрім уже покладеної, а нею є Ісус Христос.
\v 12 Коли хто будує на [цій] підвалині з золота, срібла, коштовного каміння, дерева, сіна, соломи,
\v 13 то діло кожного розкриється; день покаже, бо вогнем об'являється; сам же вогонь і випробує діло кожного, — яким воно є.
\v 14 Коли чиєсь діло, яке він збудував, вистоїть, той одержить винагороду;
\v 15 а в кого діло згорить, той зазнає шкоди; втім, сам спасеться, але так, наче через вогонь.
\v 16 Чи не знаєте, що ви є Божим храмом і що Божий Дух живе в вас?
\v 17 Якщо хто знищить Божий храм, того знищить Бог; адже Божий храм святий, а ним є ви.
\v 18 Хай ніхто себе не ошукує. Як кому з вас здається, що він між вами мудрий у цьому вікові, хай стане дурним, щоб стати мудрим.
\v 19 Бо мудрість цього світу є глупотою в Бога. Як ото написано: Він ловить премудрих у їхніх хитрощах.
\v 20 І знову: Господь знає думки мудрих, що вони марні.
\v 21 Тому хай ніхто не хвалиться між людьми, бо все воно ваше;
\v 22 чи Павло, чи Аполос, чи Кифа, чи світ, чи життя, чи смерть, чи теперішнє, чи майбутнє: все ваше!
\v 23 Ви ж — Христові, а Христос — Божий.
\c 4
\v 1 Нехай кожний уважає нас за слуг Христових та завідувачів Божих тайн.
\v 2 Від завідувачів вимагається, щоб кожний був вірним.
\v 3 Мені зовсім не залежить, як ви про мене судите, — або взагалі людський день; я і сам себе не суджу.
\v 4 Хоч я ні в чому не відчуваю себе винним, але цим не виправдуюся. Той, хто мене судить, — це Господь.
\v 5 Тому передчасно нічого не судіть, доки не прийде Господь, який і освітить таємниці темряви і виявить задуми сердець, — тоді кожному буде похвала від Бога.
\v 6 Це, брати, відніс я до себе й до Аполоса — задля вас, щоб ви навчилися від нас [думати] не більше від того, що написано; щоб ви не пишалися поміж собою та перед іншими.
\v 7 Бо хто тебе виділяє? Що маєш, чого б ти не одержав? А якщо одержав, то чому хвалишся, мовби той, що не одержав?
\v 8 Ось ви наситилися, ось ви збагатилися, і без нас стали панувати. О, якби ви насправді запанували, щоб і нам з вами панувати!
\v 9 Але я думаю, що Бог поставив нас, апостолів, останніми, наче приречених на смерть, — адже ж ми стали видовищем для світу, — і ангелів, і людей.
\v 10 Ми дурні задля Христа, ви ж мудрі в Христі; ми немічні, ви сильні; ви славні, ми — без чести.
\v 11 Навіть тепер ми голодні і спраглі, голі й биті — ми тиняємося,
\v 12 трудимося, працюючи власними руками. Коли нас ображають, — благословляємо; коли переслідують, — терпимо;
\v 13 коли лають, — молимося; ми стали наче сміттям світу, покидьками для всіх аж досі.
\v 14 Не соромлячи вас це пишу, але повчаю як моїх улюблених дітей.
\v 15 Бо хоч маєте безліч учителів у Христі, але батьків небагато; бо я благою вісткою народив вас в Ісусі Христі.
\v 16 Тож благаю вас: ставайте подібними до мене, [як я — до Христа].
\v 17 Задля цього послав я до вас Тимофія, який є моєю улюбленою і вірною дитиною в Господі; він вам пригадає мої дороги в Ісусі Христі, як я всюди, в кожній церкві навчаю.
\v 18 Бо деякі загорділи, наче я не мав би прийти до вас.
\v 19 Прийду незабаром до вас, якщо Господь схоче, і пізнаю не слово гордіїв, а силу.
\v 20 Бо Царство Боже не в слові, а в силі.
\v 21 Чого бажаєте? Чи маю прийти до вас з палицею, чи з любов'ю та духом лагідности?
\c 5
\v 1 Ходять чутки, що між вами є розпуста, і то така розпуста, якої навіть між поганами немає, що хтось має за дружину дружину батька.
\v 2 І ви загорділи замість того, щоб плакати, щоб був видалений з-посеред вас той, хто зробив це діло.
\v 3 Отож я, бувши відсутній тілом, але присутній духом, розсудив, мов присутній між вами, того, хто таке вчинив:
\v 4 як зберетеся в ім'я Господа нашого Ісуса [Христа] і мій дух, із силою Господа нашого Ісуса,
\v 5 -віддати такого сатані на погибель тіла, щоб дух спасся в день [нашого] Господа [Ісуса Христа].
\v 6 Нема вам чим похвалятися. Хіба не знаєте, що малою розчиною заквашується все тісто?
\v 7[Отже,] позбудьтеся старої розчини, щоб були ви новим тістом, бо ви прісні, бо й наша Пасха, Христос, [за нас] принесений у жертву.
\v 8 Тому святкуймо не в старім квасі і не у квасі злоби й лукавства, але в прісності чистоти і правди.
\v 9 Написав я вам у посланні — не спілкуватися з розпусниками;
\v 10 [і] то не взагалі з розпусниками цього світу — з користолюбцями і грабіжниками, чи з ідолослужителями, бо інакше ви мали б вийти з цього світу.
\v 11 Але тепер я написав вам не спілкуватися з тим, хто називає себе братом, але є розпусником, або користолюбцем, або ідолослужителем, або злорікою, або п'яницею, або грабіжником, — з такими навіть не треба їсти.
\v 12 Як же я маю судити тих, що ззовні? Чи ви не судите своїх, що всередині?
\v 13 Зовнішніх Бог судитиме. Отож, викиньте з-поміж себе лихого.
\c 6
\v 1 Чи сміє хто з вас, маючи справу з іншим, судитися в безбожних, а не у святих?
\v 2 Хіба не знаєте, що світ судитимуть святі? І якщо ви судитимете світ, то чи не є ви гідні судити менші справи?
\v 3 Чи не знаєте, що будемо судити ангелів, а не тільки житейські справи?
\v 4 А ви, маючи житейські судові справи, поставте суддями тих, що в церкві вважаються найменшими.
\v 5 На сором вам це кажу. Чи ж між вами нема жодного мудрого, який міг би розсудити своїх братів?
\v 6 Але брат з братом судиться — та ще й перед невірними.
\v 7 Ганьбою для вас є вже те, що маєте між собою суди. Чому краще не стерпіти образи? Чому краще не пережити кривди?
\v 8 Але ви кривдите і ошукуєте — і до того ж братів.
\v 9 Або чи не знаєте, що неправедні не будуть спадкоємцями Божого Царства? Не ошукуйте себе: ні розпусники, ні ідолослужителі, ні перелюбники, ні блудники, ні мужоложники,
\v 10 ні злодії, ні скупарі, ні п'яниці, ні злоріки, ні розбійники Божого Царства не успадкують.
\v 11 І такими були деякі з вас; але ви обмилися, але ви освятилися, але ви виправдалися ім'ям Господа Ісуса Христа і Духом нашого Бога.
\v 12 Усе мені можна, та не все на користь. Усе мені можна, та я не дам нічому цьому заволодіти мною.
\v 13 Їжа для живота, і живіт для їжі, але Бог те й друге знищить. Тіло не для розпусти, але для Господа, і Господь для тіла.
\v 14 Бог же й Господа воскресив, воскресить і нас своєю силою.
\v 15 Чи не знаєте, що ваші тіла є Христовими членами? То що, узявши Христові члени, зроблю їх членами розпусниці? Зовсім ні!
\v 16 Чи не знаєте, що той, хто пристає до розпусниці, стає з нею одним тілом? Мовиться: Обоє будете одним тілом.
\v 17 А хто з Господом єднається, стає з ним одним духом.
\v 18 Утікайте від розпусти. Кожний гріх, який тільки чинить людина, є поза тілом. А хто чинить розпусту, той грішить проти власного тіла.
\v 19 Хіба не знаєте, що ваші тіла є храмом того Святого Духа, який є у вас і якого маєте від Бога, і що ви не належите самим собі?
\v 20 Бо ви за ціну куплені. Отож прославляйте Бога в ваших тілах, [і в ваших душах, які є Божі].
\c 7
\v 1 А про що ви писали [мені], то добре було б чоловікові до жінки не дотикатися.
\v 2 Але, щоб уникнути розпусти, хай кожний має свою дружину і кожна хай має свого чоловіка.
\v 3 Хай чоловік віддає дружині належну [любов], так само й дружина чоловікові.
\v 4 Дружина не володіє своїм тілом, а чоловік; так само й чоловік не володіє своїм тілом, а дружина.
\v 5 Не ухиляйтеся одне від одного, хіба що за згодою, тимчасово, коли перебуваєте в [пості й] молитві, — і знову будьте разом, щоб сатана не спокушував вас нестриманістю вашою.
\v 6 Кажу це як пораду, не як наказ.
\v 7 Бажаю, щоб усі люди були, як і я; але кожний має свій дар від Бога, — один такий, другий інакший.
\v 8 Неодруженим і вдовам кажу: добре їм, якщо залишаться, як і я.
\v 9 Коли ж не можуть стриматися, хай одружуються, бо краще одружитися, ніж розпалюватися.
\v 10 А тим, що одружилися, завіщаю не я, а Господь: Щоб жінка з чоловіком не розлучалася.
\v 11 Якщо ж і розлучиться, хай залишається неодруженою, або ж хай помириться з чоловіком — і чоловік хай не відпускає дружини.
\v 12 Іншим уже кажу я, а не Господь: Якщо якийсь брат має невіруючу дружину і та погоджуєтся жити з ним, хай її не покидає.
\v 13 А коли яка жінка має невіруючого чоловіка і той хоче жити з нею, хай не покидає чоловіка.
\v 14 Бо невіруючий чоловік освячується через дружину, а невіруюча дружина освячується через брата. А інакше ваші діти — нечисті; тепер же вони святі.
\v 15 Якщо ж невіруючий розлучається, — хай розлучається; брат чи сестра в таких випадках не зв'язані: бо ж покликав вас Бог в мирі.
\v 16 Звідки знаєш, дружино, чи не спасеш чоловіка? Або, чоловіче, звідкіля знаєш, чи не спасеш дружини?
\v 17 Хай тільки кожний так ходить, як кому відміряв Господь, як був покликаний Богом. І так я навчаю в усіх церквах.
\v 18 Як хтось був покликаний в обрізанні, хай він не цурається. Як хтось був покликаний в необрізанні, — хай не обрізується.
\v 19 Обрізання ніщо і необрізання ніщо; головне — дотримуватися Божих заповідей.
\v 20 Кожний хай залишається в тому покликанні, в якому був покликаний.
\v 21 Чи ти був покликаний як раб? Не журися! Але якщо можеш стати вільним, — скористайся з цього.
\v 22 Бо раб, покликаний Господом, є вільним у Господа. Так само покликаний вільним — є Христовим рабом.
\v 23 Ви куплені ціною; не ставайте рабами людей.
\v 24 Кожний, братове, хай залишаєтся перед Богом у тому стані, в якому був покликаний.
\v 25 Про цнотливість наказу від Господа не маю, а даю пораду як той, що помилуваний Господом, гідний довір'я.
\v 26 Отож, з огляду на сучасні утиски, визнаю за краще, що людині добре залишатися так.
\v 27 Ти зв'язаний з дружиною? Не шукай розлучення. Звільнився від дружини? Не шукай дружини.
\v 28 Якщо ж і одружишся, — ти не згрішив; якщо дівчина вийде заміж, — не згрішила. Але вони матимуть тілесні муки; мені ж вас шкода.
\v 29 Це кажу, братове, бо час короткий: тому хай і ті, що мають дружин, будуть як ті, що їх не мають;
\v 30 а хто плаче, хай будуть як ті, що не плачуть; а ті, що радіють, — як ті, що не радіють; а ті, що купують, — як ті, що нічого не придбали;
\v 31 і ті, що користуються світом, — як ті, що ним не користуються; бо минає образ цього світу.
\v 32 Я хочу, щоб ви не мали клопотів. Хто не одружився, журиться про Господнє — як догодити Господеві;
\v 33 а хто одружився, журиться про світське, — як догодити дружині,
\v 34 і тому він поділений. І незаміжня жінка й дівчина журяться про Господнє, — щоб бути святою тілом і духом; а та, що вийшла заміж, журиться про світське, як догодити чоловікові.
\v 35 Кажу це вам на користь не для того, щоб ярмо на вас накласти, але щоб гідно й ревно трималися ви Господа.
\v 36 Як хто думає про свою дівчину що недобре, як вона постаріє і так залишається, то нехай робить, як хоче, — не згрішить: хай вийде заміж.
\v 37 А хто несхитний серцем, не примушується, має владу над своєю волею і постановив у своєму серці берегти цнотливість, — той добре робить.
\v 38 Отож, хто віддає дівчину, — добре робить, а хто не віддає її, — робить ще краще.
\v 39 Жінка зв'язана [законом], доки живе її чоловік. Якщо ж помре чоловік, вона вільна віддатися, за кого хоче, тільки щоб у Господі.
\v 40 Блаженніше, якщо залишаєтся так, за моєю порадою. Думаю, що і я маю Божого Духа.
\c 8
\v 1 А щодо ідальських жертв знаємо, що маємо всі знання. Проте знання зумовлюють пиху, а любов — будує!
\v 2 Якщо хто вважає, ніби щось знає, той нічого не знає так, як належить знати.
\v 3 Але хто любить Бога, той був пізнаний ним.
\v 4 Про їжу з жертов ідолам знаємо, що ідол у світі — це ніщо, і немає іншого Бога, крім єдиного.
\v 5 Якщо і є так звані боги чи то на небі, чи то на землі, — оскільки є багато богів і багато панів,
\v 6 — то для нас один Бог — Батько, від якого походить усе і для якого є ми, і один Господь — Ісус Христос, через якого все, і ми через нього. [І один Святий Дух, у якому — все; і ми є в ньому].
\v 7 Та не всі таке мають знання. Деякі, призвичаївшись до ідолів, ще й досі їдять ідольські жертви — і їх совість, будучи немічною, опоганюється.
\v 8 Їжа нас не наближає до Бога: бо коли не їмо, нічого не втрачаємо,
\v 9 і коли їмо, нічого не набуваємо. Вважайте, щоб ця ваша влада якось не стала причиною спотикання для немічних.
\v 10 Бо коли хто бачить, що ти, який маєш знання, перебуваєш в ідольській божниці, чи його совість, будучи немічною, не заохочена буде їсти ідольські жертви?
\v 11 І через твоє знання загине немічний брат, за якого Христос помер.
\v 12 Грішачи проти братів і вражаючи їхню немічну совість, ви грішите проти Христа.
\v 13 Отож, якщо їжа спокушує мого брата, не їстиму м'яса повіки, щоб не спокусити мого брата.
\c 9
\v 1 Хіба я не вільний? Хіба я не апостол? Хіба я не бачив нашого Господа Ісуса Христа? Хіба ви не є моїм ділом в Господі?
\v 2 Коли я не апостол для інших, то для вас я апостол; бо ви є печаттю мого апостольства в Господі.
\v 3 Ось моя відповідь тим, що судять мене.
\v 4 Чи не маємо права їсти і пити?
\v 5 Чи не маємо права водити з собою сестру, дружину, як і інші апостоли, як брати Господні, як Кифа?
\v 6 Хіба я сам і Варнава не маємо права не працювати?
\v 7 Хто з вояків служить за свій кошт? Хто садить виноград — і не їсть його плоду? Або хто пасе отару, — і не споживає молока з отари?
\v 8 Чи я по-людському це кажу? Хіба закон не каже про це?
\v 9 Бо в законі Мойсея написано: Не зав'язуй рота волові, що молотить. Хіба Бог журиться про волів?
\v 10 А може, це він для нас так говорить? Так, задля нас це написано; бо хто оре, повинен орати з надією; і молотник повинен молотити з надією, що дістане те, на що сподівається.
\v 11 Якщо ми вам посіяли духовне, чи велика то річ, коли ми пожнемо ваше тілесне?
\v 12 Якщо інші над вами мають владу, то тим більше ми. Але ми не скористалися цим правом, а все терпимо, щоб у чомусь не зашкодити благій вістці Христовій.
\v 13 Хіба ви не знаєте, що ті, що працюють у святому, харчуються із святилища; а ті, що служать при вівтарі, мають частку з вівтаря.
\v 14 Так і Господь приписав тим, що проповідують Євангелію, жити з благовістя.
\v 15 Але я зовсім не скористався цим. І написав я про це не для того, щоб так було для мене; краще мені вмерти, ніж щоб хто знівечив мою похвалу!
\v 16 Бо якщо я звіщаю Євангелію, то нема чим мені хвалитися — це мій обов'язок. І горе мені, якщо не благовіститиму.
\v 17 Якщо я це чиню добровільно, я маю винагороду; якщо недобровільно, мені доручено службу.
\v 18 Яка ж моя винагорода? А та, що проповідуючи Євангелію, я безкорисливо викладав благовістя, не користав із свого права благовістити.
\v 19 Будучи вільним від усіх, я себе підкорив усім, щоб багатьох здобути.
\v 20 Я був для юдеїв юдеєм, щоб юдеїв здобути. Тим, що під законом, (був) як той, що під законом, хоч насправді під законом не був, — щоб здобути тих, що під законом.
\v 21 Тим, що без закону, (був) як той, що без закону, — хоч не був без Божого закону, а (перебував) під законом Христа, — щоб здобути тих, що без закону.
\v 22 Став я для немічних, як той немічний, — щоб немічних здобути. Для всіх я став всім, щоб спасти також деяких.
\v 23 Усе (це) я роблю задля Євангелії, щоб стати її спільником.
\v 24 Хіба не знаєте, що ті, що біжать на перегонах, — вони всі біжать, але нагороду одержує один? Тож біжіть, щоб і ви (її) здобули!
\v 25 Кожний, хто змагається, стримується від усього. Вони — щоб одержати тлінний вінець, ми — щоб нетлінний.
\v 26 Тому я біжу не навмання і борюся не так, щоб тільки бити повітря.
\v 27 Я приневолюю і приборкую моє тіло, щоб проповідуючи іншим, не стати самому негідним.
\c 10
\v 1 Не хочу, брати, щоб ви не знали, що всі наші батьки були під хмарою — і всі перейшли через море;
\v 2 усі хрестилися в Мойсеєві — у хмарі і в морі;
\v 3 всі їли ту саму духовну їжу;
\v 4 всі випили той самий духовний напій, бо пили з духовної скелі, що йшла слідом (за ними), — а та скеля — був Христос.
\v 5 Але не багатьох їх уподобав Бог, бо були повбивані в пустині.
\v 6 Ці ж приклади були для нас, щоб ми не були жадібні на зло, як були жадібні вони.
\v 7 Не служіть ідолам, як деякі з них, як ото написано: Народ сів їсти й пити, і встав грати.
\v 8 Не піддаваймося розпусті, як деякі з них блудодіяли, — і полягло їх одного дня двадцять три тисячі.
\v 9 Не випробовуймо Христа, як деякі з них випробовували, — і від гадюк загинули.
\v 10 Не нарікайте, як деякі з них нарікали, — і загинули від душогубця.
\v 11 [Усе] це сталося з ними для прикладу, — і для нас воно написане як наука, для яких настали кінці віків.
\v 12 Тому, хто вважає, що він стоїть, хай стережеться, щоб не впав.
\v 13 На вас найшла лише людська спокуса. Але вірний Бог не допустить, щоб ви спокушалися понад міру, бо при спокусі дасть і вихід, аби ви могли її перенести.
\v 14 Тому, мої улюблені, втікайте від служіння ідолам.
\v 15 Кажу як мудрим: судіть самі про те, що я кажу.
\v 16 Чаша благословення, якою благословляємо, чи не є вона спільнотою у Христовій крові? Хліб, який ломимо, чи не є він спільнотою у Христовім тілі?
\v 17 Бо один хліб, — і ми, численні, є одним тілом; бо всі причащаємося з одного хліба.
\v 18 Погляньте на Ізраїля тілесним зором: хіба ті, що їдять жертви, не є спільниками вівтаря?
\v 19 То що ж я кажу? Що жертва ідолам є чимось, чи ідол чимось?
\v 20 (Ні,) бо те, що жертвують [погани], — бісам жертвують, а не Богові. Не хочу, щоб і ви були спільниками бісів.
\v 21 Не можете пити з Господньої чаші і з бісівської чаші; не можете бути спільниками Господнього столу і столу бісівського.
\v 22 Чи будемо дратувати Господа? Чи ми є сильнішими від нього?
\v 23 Усе [мені] можна, але не все корисне. Усе [мені] можна, але не все будує.
\v 24 Хай ніхто не шукає свого власного, але [кожний] те, що для ближнього.
\v 25 Їжте все, що продають на торговищі, не зазнаючи докорів сумління,
\v 26 бо земля — Господня, і все, що на ній.
\v 27 Коли хто з невірних запросить вас і захочете піти, — їжте все, що вам запропонують, не сумніваючись совістю.
\v 28 Якщо ж хто вам скаже: Це жертва для ідолів, — не їжте задля того, хто (це) сказав, та й за совість. [Земля — Господня земля, і все, що на ній].
\v 29 Совість маю на думці не свою, але іншого. Бо чому моя свобода має судитися совістю іншого?
\v 30 Коли я дякую за їжу, то навіщо зневажають мене за те, за що я дякую?
\v 31 Отже, коли їсте, коли п'єте, чи щось інше робите, — все робіть на славу Божу.
\v 32 Не вводьте у спокусу юдеїв, і греків, і Церкви Божої,
\v 33 так, як і я в усьому всім догоджаю, не шукаючи своєї користи, але для користи багатьох, щоб спаслися.
\c 11
\v 1 Будьте моїми послідовниками, — як я — Христа.
\v 2 Хвалю вас, брати, що про все моє пам'ятаєте і дотримуєтеся передань так, як я вам передав.
\v 3 Хочу, щоб ви знали, що Христос є головою для кожного чоловіка, а жінці голова — чоловік, а Бог — голова Христа.
\v 4 Кожний чоловік, який молиться або пророкує з покритою головою, соромить свою голову.
\v 5 Кожна жінка, яка молиться або пророкує з відкритою головою, соромить голову свою, бо це те саме, якби була обстрижена.
\v 6 Бо якщо жінка не покривається, хай стрижеться. Якщо жінці сором стригтися чи голитися, хай покривається.
\v 7 Чоловік не повинен покривати голову, будучи образом і славою Божою; жінка ж є для чоловіка слава.
\v 8 Бо чоловік не походить від жінки, але жінка від чоловіка;
\v 9 адже чоловік не був створений задля жінки, але жінка — задля чоловіка.
\v 10 Через це жінка повинна мати на голові знак влади — задля ангелів.
\v 11 Одначе в Господі — ні чоловік без жінки, ані жінка без чоловіка.
\v 12 Бо як жінка від чоловіка, так і чоловік через жінку; але все — від Бога.
\v 13 Поміркуйте самі: чи годиться жінці молитися Богові непокритою?
\v 14 Чи ж сама природа вас не навчає, що коли чоловік запускає волосся, це для нього безчестя?
\v 15 Коли жінка вирощує косу, це для неї слава: їй дано вирощувати волосся замість покриття.
\v 16 Якщо хто бажає сперечатися, то такого звичаю не маємо ні ми, ні Божі церкви.
\v 17 Пропонуючи це, не хвалю, що збираєтеся ви не на краще, а на гірше.
\v 18 Перше, що чую, це те, що коли ви збираєтеся в церкві, між вами є чвари, чому я частково вірю.
\v 19 Бо так треба, щоб між вами були чвари, аби виявилися між вами й досвідчені.
\v 20 Адже коли ви сходитеся разом, то не на те, щоб їсти Господню вечерю,
\v 21 і кожний приносить з'їсти свою вечерю, тож один голодує, а інший упивається.
\v 22 Хіба не маєте хатів, щоб їсти й пити? Чи не зневажаєте ви цим Божу Церкву, і не осоромлюєте тих, що не мають? Що вам сказати? Може, похвалити вас? Ні, за це не похвалю!
\v 23 Бо я одержав від Господа те, що передав вам: як Господь Ісус тієї ночі, коли був виданий, узяв хліб,
\v 24 і, поблагословивши, переломив і сказав: [Прийміть, споживайте], це є тіло моє, що за вас [ламається]. Робіть це на спогад про мене!
\v 25 Так само й чашу по вечері, і сказав: Ця чаша — Новий Завіт у моїй крові. Робіть це щоразу, коли будете пити, — на спогад про мене!
\v 26 Бо щоразу, як тільки їсте цей хліб і п'єте [цю] чашу, звіщаєте Господню смерть, аж поки Він не прийде.
\v 27 Тому, хто їстиме [цей] хліб і питиме Господню чашу негідно, буде винний супроти тіла й крови Господньої!
\v 28 Хай же людина себе випробовує, і ось так хай їсть хліб та п'є з чаші.
\v 29 Бо хто [негідно] їсть і п'є, той в осуд собі їсть і п'є, не розмірковуючи про [Господнє] тіло.
\v 30 Через це між вами багато хворих і недужих, а багато хто заснув.
\v 31 Бо якби ми самих себе судили, то не були б суджені.
\v 32 А як Господь нас судить то картає, щоб ми не були засуджені із світом.
\v 33 Тому, брати мої, як сходитеся їсти, очікуйте один одного.
\v 34 Якщо хто голодний, хай їсть удома, щоб ви не сходилися на осуд. А про інше дам розпорядження, коли прийду.
\c 12
\v 1 Не хочу, брати, щоб ви були необізнані з духовними (дарами).
\v 2 Знаєте, як ще ви не увірували, то ходили до німих ідолів, ніби хто вів вас.
\v 3 Тому й кажу вам, що ніхто з тих, що промовляють Божим Духом, не каже: Анатема Ісус, і ніхто не може сказати, що Ісус — це Господь, хіба тільки Духом Святим.
\v 4 Дари різноманітні, а Дух той самий.
\v 5 І служіння різноманітні, а Господь той самий.
\v 6 І дії різноманітні, а Бог той самий — він робить усе в усіх.
\v 7 Кожному дається об'явлення Духу на спільну користь.
\v 8 Одному Дух дає слово премудрости, іншому — слово знання тим же Духом,
\v 9 іншому — віру тим же Духом, іншому — дари оздоровлень тим же Духом,
\v 10 іншому — робити чуда, іншому — пророкувати, іншому — розпізнавати духи, іншому — різні мови, іншому — пояснення мов.
\v 11 А все це робить один той самий Дух, даючи кожному окремо, як хоче.
\v 12 Бо як тіло одне, але має багато членів і всі члени, хоч їх багато, становлять [одне] тіло, — так і Христос.
\v 13 Бо всі ми охрещені одним Духом в одне тіло, — чи то юдеї, чи греки, чи раби, чи вільні, — всі одним Духом напоєні.
\v 14 Бо тіло є не одним членом, а багатьма.
\v 15 Якщо скаже нога, що я не рука і тому не від тіла, то хіба через це вона не від тіла?
\v 16 І якщо вухо скаже, що я не око і тому не від тіла, то хіба через це воно не від тіла?
\v 17 Якщо все тіло є оком, то де слух? Якщо все є слухом, то де нюх?
\v 18 Тепер же Бог розділив члени в тілі, кожного з них, — як схотів.
\v 19 Якби всі були одним членом, то де тіло?
\v 20 Нині ж членів багато, а тіло одне.
\v 21 Не може око сказати руці: Ти мені непотрібна. Або знову — голова ногам: Ви мені непотрібні.
\v 22 Але ті члени тіла, що вважаються слабшими, значно більше потрібні.
\v 23 А ті, яких уважаємо менш шанованими в тілі, цим даємо більшу честь. Непоказні наші (члени) одержують більшу пристойність,
\v 24 а нашим гарним її непотрібно. Бог склав тіло так, що нижчому дав більшу пошану,
\v 25 щоб не було розбрату в тілі, але щоб члени самі за себе дбали.
\v 26 І якщо потерпає один член, з ним потерпають усі члени; якщо величається один член, з ним тішаться всі члени.
\v 27 Ви є Христовим тілом, зокрема, ви — члени!
\v 28 Деяких Бог поставив у Церкві: по-перше — апостолами, по-друге — пророками, по-третє — вчителями; потім — чуда, тоді — дари оздоровлень, допомоги, провідництва, різних мов.
\v 29 Чи всі апостоли? Чи всі пророки? Чи всі вчителі? Чи всі чуда (творять)?
\v 30 Чи всі мають дари оздоровляти? Чи всі мовами говорять? Чи всі пояснюють?
\v 31 Тож змагаймося про більші дари — і я вам показую ще вищу дорогу.
\c 13
\v 1 Коли я говорю людськими й ангельськими мовами, але любови не маю, то став я дзвінкою міддю або гучним цимбалом.
\v 2 І коли маю пророцтво, відаю всі таємниці й усе знання, коли маю всю віру, так що гори переставляю, але любови не маю, — то я ніщо.
\v 3 І коли я роздам усе моє майно, коли віддам своє тіло на спалення, але любови не маю, — то жодної користи не матиму.
\v 4 Любов довготерпить, любов милосердна, не заздрить, любов не величається, не гордиться,
\v 5 ані вередує, не шукає свого власного, не злоститься, не приписує зла,
\v 6 не радіє з несправедливости, а радіє з правди;
\v 7 все зносить, в усе вірить, усього сподівається, все терпить.
\v 8 Любов ніколи не минає. Хоч є пророцтва, — та припиняться, хоч є мови, — та замовкнуть, хоч є знання, — та зникне.
\v 9 Бо ми знаємо частково й пророкуємо частково.
\v 10 Коли ж настане досконале, [тоді] припиниться часткове.
\v 11 Коли я був дитиною, то й говорив як дитина, думав як дитина, розумів як дитина. Коли [ж] став дорослим чоловіком, то відкинув дитиняче.
\v 12 Тепер бачимо, як у дзеркалі, неясно, тоді ж — віч-на-віч. Тепер знаю частково, тоді ж пізнаю так, як і сам я був пізнаний.
\v 13 Тепер залишаються віра, надія, любов, — оці три; найбільша з них — це любов.
\c 14
\v 1 Дбайте про любов, змагайтеся за духовне, особливо, щоб пророкувати.
\v 2 Як хто говорить мовами, той говорить не до людей, але до Бога; бо ніхто не розуміє, і він духом говорить таємне.
\v 3 А хто пророкує, той промовляє до людей на розбудову, втіху й розраду.
\v 4 Хто говорить мовами, той будує себе; а хто пророкує, — той будує Церкву.
\v 5 Бажаю, щоб ви всі говорили мовами; але краще — щоб пророкували; адже той більший, хто пророкує, ніж той, хто говорить мовами; хіба що хтось пояснює, щоб Церкві було на розбудову.
\v 6 Тепер же, брати, коли прийду до вас говорячи мовами, то яку користь вам принесу, якщо не говоритиму вам або об'явленням, або знанням, або пророцтвом, або навчанням?
\v 7 Бо й бездушні речі, що видають звук, — чи то сопілка, чи гуслі, — коли не звучать по-різному, то як зрозуміти, що грає, або що звучить?
\v 8 Бо якщо й сурма дасть непевний звук, то хто приготується до бою?
\v 9 Так і ви, якщо мовою не вимовите зрозумілого слова, то як дізнатися, про що йдеться? Ви будете говорити на вітер.
\v 10 Хоч як багато є мов дійсно у світі, та жодна [з них] не без значення.
\v 11 Отже, якщо не усвідомлю значення слів, то буду чужинцем для того, хто говорить, і він, що говорить, — чужинцем мені.
\v 12 Так само і ви, що змагаєтеся за духовні дари, — просіть, щоб мати їх щедро на розбудову Церкви.
\v 13 Той, хто говорить мовами, хай молиться, щоб умів пояснити.
\v 14 Бо коли молюся мовою, молиться мій дух, а мій розум без плоду.
\v 15 Ну і що ж? Помолюся духом — помолюся й розумом; заспіваю духом — заспіваю й розумом.
\v 16 Бо коли благословиш духом, то як після твоєї подяки скаже амінь той, що займає місце ненавченої людини? Адже не зрозуміє, що ти говориш?
\v 17 Ти добре дякуєш, але інший не розбудовується.
\v 18 Дякую Богові, що більше від усіх вас розмовляю мовами.
\v 19 Але в Церкві волію п'ять слів моїм розумом сказати, щоб і інших навчити, ніж десятки тисяч слів (незрозумілою) мовою.
\v 20 Брати, не будьте дітьми щодо розуму. Будьте дітьми для зла, розумом же ставайте досконалими.
\v 21 В законі написано: Чужими мовами й іншими вустами заговорю до цього народу, але й тоді вони мене не послухають, — каже Господь.
\v 22 Тож мови є знаком не для вірних, а для невірних; а пророцтво не для невірних, а для вірних!
\v 23 Коли зійдеться вся Церква разом і всі заговорять мовами, а ввійдуть туди ненавчені або невірні, то чи не скажуть, що ви біснуєтеся?
\v 24 Коли ж усі пророкують, а ввійде якийсь невірний або ненавчений, то його всі розвінчають і всі осудять;
\v 25 отже, таємниці його серця виявляться, він упаде додолу, вклониться Богові, заявляючи, що Бог справді є між вами.
\v 26 То що ж, брати? Коли сходитеся, кожний [з вас] має псалом, має навчання, має мову, має відкриття, має пояснення; все це хай буде на розбудову.
\v 27 Якщо хто говорить мовою, (говоріть) по двох або найбільше по трьох, і то по черзі, а один хай пояснює.
\v 28 Якщо ж не буде того, хто пояснює, хай мовчить у Церкві і говорить собі й Богові.
\v 29 Пророки ж нехай промовляють по двох або по трьох, а інші хай розсуджують.
\v 30 Коли ж іншому, що сидить, буде об'явлення, перший хай замовкне.
\v 31 Бо всі можете один по одному пророкувати, аби всі навчалися і всі втішалися.
\v 32 І духи пророків коряться пророкам,
\v 33 бо Бог не є (Богом) безладдя, але миру.
\v 34 Як і по всіх святих Церквах, нехай [ваші] жінки в Церкві мовчать. Бо їм не дозволено говорити, а тільки коритися, як те каже закон.
\v 35 Якщо ж хочуть чогось навчитися, хай удома запитують своїх чоловіків, бо непристойно жінці в Церкві говорити.
\v 36 Хіба від вас вийшло Боже Слово? Чи прийшло воно до вас одних?
\v 37 Якщо хто вважає себе за пророка або за духовного, хай розуміє, що оце пишу я вам; бо то — Господня заповідь.
\v 38 Коли хто не розуміє, — хай не розуміє!
\v 39 Тому, брати мої, майте ревність пророкувати, та не забороняйте говорити мовами.
\v 40 Але все хай відбувається пристойно і статечно.
\c 15
\v 1 Звіщаю вам, брати, благу вістку, яку я вам сповістив, і яку ви прийняли, в якій стоїте,
\v 2 якою спасаєтеся, коли держите слово таким, яким я вам його сповістив, якщо лише ви не повірили надаремно.
\v 3 Найперше я вам передав те, що і одержав: Христос помер за наші гріхи, згідно з Писанням,
\v 4 і що був похований, і що воскрес третього дня, — за Писанням;
\v 5 що з'явився Кифі і дванадцятьом;
\v 6 потім з'явився понад п'ятистам братів разом, з яких багато хто живе ще й тепер, а деякі спочили.
\v 7 Потім з'явився Яковові, пізніше всім апостолам;
\v 8 нарешті, з'явився й мені, — наче якомусь виродкові.
\v 9 Бо я найменший з апостолів, негідний назватися апостолом, — адже я переслідував Божу Церкву.
\v 10 Ласкою Божою я є тим, ким є. Його ласка, що в мені, не була марною, бо я трудився більше за всіх їх; утім не я, але Божа ласка, що зі мною.
\v 11 Тож чи я, чи вони, — але ми так проповідуємо і так ви й увірували.
\v 12 Коли про Христа проповідується, що він воскрес із мертвих, — то як деякі з вас кажуть, що нема воскресіння мертвих?
\v 13 Якщо нема воскресіння мертвих, то й Христос не воскрес.
\v 14 Якщо Христос не воскрес, тоді марна і проповідь наша, марна й віра ваша.
\v 15 Ми виявляємося неправдивими свідками Бога, бо засвідчили проти Бога, що він воскресив Христа, якого не воскресив, оскільки мертві не встають.
\v 16 І якщо мертві не встають, то й Христос не воскрес.
\v 17 Якщо ж Христос не воскрес, (тоді) віра ваша марна, — ви ще у гріхах ваших.
\v 18 Тоді ті, що упокоїлися в Христі, — загинули!
\v 19 Коли ми надіємося на Христа тільки в цьому житті, — ми найнещасніші з усіх людей!
\v 20 Але тепер Христос воскрес із мертвих, — первісток серед покійних.
\v 21 Оскільки смерть через людину, — то через людину й воскресіння мертвих.
\v 22 Як в Адамові вмирають усі, так у Христі всі оживуть.
\v 23 Кожний — за своїм порядком: первісток Христос, потім ті, що Христові під час його приходу,
\v 24 а потім — кінець: коли передасть царство Богові й Батькові, коли знищить усяку владу і всяке панування та силу.
\v 25 Бо йому належить царювати, доки не покладе всіх своїх ворогів йому під ноги.
\v 26 Останній ворог, який буде знищений, — це смерть,
\v 27 бо все підкорив йому під ноги. Коли ж каже, що все вже підкорене, то ясно, що це за винятком того, хто підкорив йому все.
\v 28 Коли ж підкорить йому все, тоді й сам Син підкориться тому, хто підкорив йому все, щоб був він Богом — усім і в усьому.
\v 29 Бо що роблять ті, що христятся за мертвих? Якщо мертві не встають зовсім, то нащо христитися за мертвих?
\v 30 Для чого ми постійно наражаємося на небезпеки?
\v 31 Щодня вмираю. Брати, такою є ваша похвала, яку маю в нашому Господі Христі Ісусі.
\v 32 Коли я боровся зі звірами в Ефесі як людина, яка мені користь? Якщо мертві не встають, їжмо і пиймо, бо завтра помремо.
\v 33 Не давайте себе ошукати: погані спілкування нищать добрі звичаї.
\v 34 Прийдіть правдиво до тверезого стану і не грішіть, бо деякі Бога не знають, — на сором вам (це) кажу.
\v 35 Але дехто скаже: Як же мертві встануть? У якому тілі прийдуть?
\v 36 Нерозумний! Те, що ти сієш, — не оживе, якщо не умре.
\v 37 І те, що ти сієш, то не майбутнє тіло сієш, але чисте зерно, яке трапиться, — пшениці чи чогось іншого.
\v 38 І Бог дає йому тіло, яке забажає: кожній насіннині своє тіло.
\v 39 Не всяке тіло є тим самим тілом; інше тіло в людей, інше у тварин, інше в риб, інше у птахів.
\v 40 Є тіла небесні й тіла земні. Але своя слава в небесних і своя — у земних.
\v 41 Інша слава у сонця, інша слава у місяця, інша слава у зірок, бо зірка від зірки різниться в славі.
\v 42 Так само і воскресіння мертвих. Сіється в тлінні, встає в нетлінні;
\v 43 сіється в неславі, встає у славі; сіється в немочі, встає в силі;
\v 44 сіється тіло душевне, встає тіло духовне. Якщо є тіло душевне, то є й духовне.
\v 45 Так і написано: Перша людина — Адам став живою душею, останній же Адам — це дух, що оживляє.
\v 46 Але не спочатку духовний, а душевний; потім — духовний.
\v 47 Перша людина — з землі, земна. Друга людина, [Господь,] з неба.
\v 48 Який земний — такі й земні; і який небесний — такі й небесні.
\v 49 І як ми носили образ земного, так носитимемо образ небесного.
\v 50 Кажу, брати, що тіло й кров Божого Царства успадкувати не можуть, і тлінне нетлінного не успадкує.
\v 51 Таку ще повім вам таємницю: не всі ми заснемо, але всі перемінимося, -
\v 52 раптово, як оком мигнути, при останній сурмі: як засурмить вона — мертві встануть нетлінними, і ми перемінимося!
\v 53 Бо треба, щоб це тлінне зодягнулося в нетлінне, і це смертне зодягнулося в безсмертне.
\v 54 Коли ж це тлінне зодягнеться в нетлінність, а смертне зодягнеться в безсмертя, тоді збудеться написане слово: Смерть поглинена перемогою!
\v 55 Де твоя, смерте, перемога? Де твоє, смерте, жало?
\v 56 Жало смерти — це гріх, а сила гріха — закон.
\v 57 Богові подяка, що дає нам перемогу через нашого Господа Ісуса Христа.
\v 58 Тому, мої улюблені брати, будьте стійкими, непохитними, завжди відзначайтеся в Господнім ділі, знаючи, що ваша праця у Господі не є даремною.
\c 16
\v 1 Щодо збирання пожертв для святих, робіть так само, як я постановив для галатійських Церков.
\v 2 Першого дня тижня хай кожний з вас відкладає в себе, зберігаючи те, що лиш може дати, щоб не проводити збирання тоді, коли прийду.
\v 3 Коли ж прийду, то пошлю вибраних вами з листом, щоб понесли ваш дар до Єрусалима.
\v 4 Якщо ж потрібно буде і мені йти, то підуть зі мною.
\v 5 Прийду до вас після подорожі Македонією, бо переходжу через Македонію.
\v 6 У вас же, коли трапиться, я поживу чи й перезимую, щоб ви мене провели, куди лиш піду.
\v 7 Мимохідь же не хочу тепер бачитися з вами, бо маю надію якийсь час перебути між вами, якщо Господь дозволить.
\v 8 В Ефесі ж пробуду до П'ятдесятниці,
\v 9 бо переді мною відкрилися великі й широкі двері, а противників багато.
\v 10 Коли ж прийде Тимофій, подбайте, щоб був у вас без страху, бо він чинить діло Господнє, як і я.
\v 11 Хай ніхто не погордує ним, але відпровадьте його з миром, щоб прийшов до мене, бо я очікую його з братами.
\v 12 Щодо брата Аполоса, то я дуже просив його, щоб прийшов до вас з братами, але він не мав бажання прийти тепер; прийде, коли матиме нагоду.
\v 13 Пильнуйте, стійте у вірі, будьте мужні й міцні.
\v 14 Все між вами хай робиться з любов'ю.
\v 15 Прошу вас, брати: ви знаєте дім Степанів, що він є первістком в Ахаї і віддали себе на служіння святим;
\v 16 і ви підкоріться таким, — як і кожному, хто співслужить і трудиться.
\v 17 Зрадів я з приходу Степана, і Фортуната, й Ахаїка, бо вони заступили вашу відсутність,
\v 18 і мій та ваш дух заспокоїли. Шануйте таких.
\v 19 Вітають вас Церкви Азії. Щиро вітають вас у Господі Акила і Прискила з їхньою домашньою Церквою.
\v 20 Вітають вас усі брати. Вітайте один одного святим поцілунком.
\v 21 Привітання моєю рукою — Павловою.
\v 22 Хто не любить Господа, хай буде проклятий. Марана та!
\v 23 Ласка Господа Ісуса [Христа] (хай буде) з вами.
\v 24 Любов моя — з усіма вами в Христі Ісусі. [Амінь.]
\id 
\c 1
\v 1 Павло, з Божої волі апостол Ісуса Христа, та брат Тимофій, — до Божої церкви в Коринті з усіма святими в цілій Ахаї:
\v 2 ласка вам і мир від Бога, нашого Батька, і Господа Ісуса Христа!
\v 3 Благословенний Бог і Батько нашого Господа Ісуса Христа, Батько милосердя і Бог усякої втіхи,
\v 4 що втішає нас у всіх наших скорботах, щоб і ми могли втішити тих, що перебувають у всяких скорботах, утіхою, якою самі втішаємося від Бога.
\v 5 Оскільки в нас множаться Христові страждання, то через Христа множиться і наша втіха.
\v 6 Якщо терпимо, то це за вашу втіху й спасіння; коли втішаємося, то це на вашу втіху [й спасіння], що дає вам силу терпляче переносити ті терпіння, що й ми переносимо.
\v 7 І наше сподівання щодо вас певне, бо знаємо, що ви наші спільники як у терпіннях, так і в утісі.
\v 8 Не хочемо, щоб ви, брати, не знали про наш смуток, що стався [нам] у Азії, бо понад міру, понад нашу силу були ми пригнічені, так що й не надіялися вже жити.
\v 9 Але самі в собі мали ми присуд смерти, щоб не надіятися на себе самих, але на Бога, який воскрешає мертвих;
\v 10 який і визволив нас від такої великої смерти — і визволить; на якого надіємося, що і ще визволятиме, -
\v 11 при помочі вашої молитви за нас, — щоб за дар, який виявлений до нас через багатьох, багато хто дякував за нас.
\v 12 Наша похвала є такою: свідчення нашого сумління, що ми жили на світі, — зокрема ж у вас, — у простоті та Божій чистоті; не в тілесній мудрості, але в Божій ласці.
\v 13 І ми пишемо вам не що інше, як те, що читаєте і що розумієте, — маю надію, що цілком зрозумієте;
\v 14 частково ви вже зрозуміли нас, що ми є для вас похвалою, як і ви для нас — у день Господа нашого Ісуса.
\v 15 З цією певністю я хотів прибути до вас раніше, щоб удруге ви мали благодать;
\v 16 від вас попрямувати до Македонії, а з Македонії знову прийти до вас, щоб ви відпровадили мене до Юдеї.
\v 17 Задумавши так, чи вчинив я щось легковажно? Або коли що задумую, то тілесно задумую, і чи виходить у мене то так-так, і ні-ні?
\v 18 Але вірний Бог, що слово наше до вас не було так, і ні.
\v 19 Божий син, Ісус Христос, якого між вами проповідували я, Силуан і Тимофій, не був так і ні, — у ньому було так!
\v 20 Бо всі Божі обітниці в ньому — так і в ньому амінь на славу Богові через нас.
\v 21 Той, хто зміцнює нас з вами в Христі і хто помазав нас, — це Бог.
\v 22 Він дав нам печать, дав запоруку Духа в наших серцях.
\v 23 Я кличу Бога як свідка на мою душу, що, жаліючи вас, я не прийшов до Коринту, раніше.
\v 24 Не тому, що хочемо влади над вашою вірою, але тільки як співпрацівники у вашій радості: адже ж вірою ви стоїте!
\c 2
\v 1 Я вирішив собі не приходити до вас знову із смутком.
\v 2 Бо коли я роблю вам прикрість, то хто потішить мене, окрім того, хто зазнає від мене прикрости?
\v 3 Це саме я писав [вам], щоб, коли прийду, не мав смутку [за смутком] від тих, від кого належить мені радість мати, бо я переконаний щодо вас, що моя радість — вона є для всіх вас.
\v 4 З великим сумом і сердечною тугою писав я вам, обливаючись слізьми, не для того, щоб засмутити вас, але щоб ви пізнали любов, якої маю до вас надміру.
\v 5 Якщо ж хтось засмутив, то не мене засмутив, але частково, — щоб не перебільшити, — всіх вас.
\v 6 Такому досить тієї кари, що від більшости.
\v 7 Отож, краще вам йому вибачити і втішити, щоб часом його не охопив великий смуток.
\v 8 Тому прошу вас виявити до нього любов.
\v 9 Утім, для того я й писав, щоб пізнати вашу досвідченість, чи ви є слухняні в усьому.
\v 10 Бо кому ви прощаєте щось, — тому і я: бо коли я щось простив кому, то простив задля вас перед обличчя Христа, -
\v 11 щоб нас не перехитрив сатана, бо його задуми нам добре відомі.
\v 12 Прийшовши ж до Троади звіщати благу Христову вістку, хоч мені й були відчинені двері в Господі,
\v 13 не мав я спокою мого духа, бо не знайшов там мого брата Тита; попрощавшись із ними, рушив я до Македонії.
\v 14 Богові ж подяка, який завжди прославляє нас у Христі і виявляє через нас духмяність свого розуму на кожному місці.
\v 15 Бо для Бога ми є ніжними пахощами Христа між тими, що спасаються, і між тими, що гинуть.
\v 16 Отже, для одних пахощі смерти — на смерть, для інших — пахощі життя — на життя. І хто на це здатний?
\v 17 Бо ми не є такими, як численні люди, що торгують Божим словом, але ми проповідуємо від щирости — від Бога, перед Богом, у Христі.
\c 3
\v 1 Чи зачинаємо знову самих себе представляти? Чи потребуємо, як деякі, доручальних послань до вас або від вас?
\v 2 Наше послання — це ви; воно написане в наших серцях, його знають та читають усі люди.
\v 3 Ви показуєте собою, що ви — це послання Христове, виготоване нами; написане не чорнилом, але Духом живого Бога, не на камінних таблицях, але на тілесних таблицях сердець.
\v 4 Таку надію маємо через Христа до Бога,
\v 5 не тому, що ми спроможні від себе щось подумати, наче від самих себе; ні, наша спроможність від Бога
\v 6 який і дозволив нам стати служителями Нового Завіту — не літерою, але Духом; бо літера вбиває, а Дух оживляє.
\v 7 Якщо ж служіння смерти, викарбуване літерами на камені, було таке славне, що ізраїльські сини не могли дивитися на обличчя Мойсея через минущу славу його обличчя;
\v 8 то наскільки славнішим буде служіння Духа?
\v 9 Бо коли служіння осуду — слава, то служіння справедливости набагато перевищить у славі.
\v 10 Бо не прославилося прославлене в цій частині — через надмірну славу.
\v 11 Бо коли минуще є славою, то набагато більше те, що постійно лишається, є в славі.
\v 12 Отже, маючи таку надію, діємо з великою сміливістю,
\v 13 і не як Мойсей, що ховав під покривало своє обличчя, бо сини Ізраїлеві не могли дивитися на кінець того, що минає.
\v 14 Але засліпилися їхні думки. Бо аж дотепер залишається незнятим це покривало під час читання Старого Завіту, бо воно минається в Христі.
\v 15 І сьогодні, коли читають Мойсея, покривало все ще лежить на їхньому серці.
\v 16 Коли ж навернуться до Господа, — забереться покривало.
\v 17 Господь є Дух: а де Господній Дух, [там] свобода.
\v 18 Ми всі, дивлячись на Господню славу з відкритим обличчям, перетворюємося в той самий образ — від слави на славу, — як від Господнього Духа.
\c 4
\v 1 Ось тому, маючи як помилувані таке служіння, не втрачаємо відваги.
\v 2 Адже ми відреклися від потаємних соромних діл, не ходимо в лукавстві і не перекручуємо Божого слова; але появою правди поручаємо себе всякій людській совісті перед Богом.
\v 3 Якщо закрите наше благовістя, то воно закрите для тих, що гинуть, -
\v 4 для невірних, яким бог цього віку засліпив розум, щоб [для них] не засяяло світло благовістя слави Христа, а він — це образ Бога.
\v 5 Не проповідуємо себе, але Господа Ісуса Христа; ми ж — тільки ваші раби задля Ісуса.
\v 6 Бог, який сказав: Щоб із темряви засяяло світло; освітив наші серця на просвітлення і пізнання Божої слави в особі Ісуса Христа.
\v 7 Цей скарб ми носимо в керамічних посудинах, щоб велич сили була Божою, а не нашою.
\v 8 В усьому нас гноблять, але ми не пригноблені, ми в скрутних обставинах, але не впадаємо в розпач;
\v 9 ми переслідувані, але не залишені; ми повалені, але не загинули;
\v 10 ми завжди носимо в тілі мертвість Ісусову, щоб з'явилося в нашому тілі й Ісусове життя.
\v 11 Ми, живі, постійно віддаємо себе на смерть задля Ісуса, щоб і Ісусове життя з'явилося в нашому смертному тілі.
\v 12 Тому смерть діє в нас, а життя — у вас.
\v 13 Маючи ж той самий дух віри, згідно з Писанням: Увірував я, тому й заговорив, — ми віримо, тому й говоримо.
\v 14 Бо знаємо, що той, хто воскресив Господа Ісуса, і нас воскресить з Ісусом та поставить з вами.
\v 15 Бо все — для вас, аби помножена ласка багатьма, щедро принесла подяку на Божу славу.
\v 16 Тому ми не втрачаємо відваги. Хоч наша зовнішня людина тліє, але наша внутрішня людина оновлюється день у день.
\v 17 Бо наше тимчасове легке терпіння готує нам у незбагненній щедрості вічну славу,
\v 18 якщо ми споглядаємо видиме, а не те, що невидиме: бо видиме тимчасове, а невидиме — вічне.
\c 5
\v 1 Знаємо, що коли наша земна хатина тіла зруйнується, то маємо будівлю від Бога, оселю нерукотворну, вічну на небі.
\v 2 Тому ми й стогнемо, бажаючи зодягтися в наше небесне помешкання.
\v 3 Аби лише і роздягнутими нам не виявитися голими.
\v 4 Бо ми, що є в наметі, стогнемо під тягарем, бо хочемо не роздягтися, а зодягнутися, аби смертне було поглинене життям.
\v 5 Той, що створив нас для цього, це — Бог; він дав нам запоруку Духа.
\v 6 Отож, завжди маючи сміливість, знаємо, що, живучи в тілі, ми далекі від Господа,
\v 7 бо ходимо вірою, а не видінням.
\v 8 Сміливість же маємо і добру волю для того, щоб бажати краще вийти з тіла та піти до Господа.
\v 9 Тому ж стараємося, — чи то входячи, чи виходячи, — любими йому бути.
\v 10 Всім бо нам треба з'явитися перед судом Христовим, щоб кожний одержав згідно з тим, що в тілі зробив, — добро чи зло.
\v 11 Отже, пройняті Господнім страхом, ми переконуємо людей; перед Богом же ми відкриті; маю надію, що й перед вашою совістю ми відкриті.
\v 12 Не наново доручаємо себе вам; але даємо вам нагоду похвалитися нами, щоб ви мали відповідь для тих, що хваляться обличчям, а не серцем.
\v 13 Коли ми з розуму зійшли, — то для Бога; коли ж при здоровому глузді, — то для вас.
\v 14 Бо любов Христова держить нас, коли ми думаємо так: [якщо] один помер за всіх, то й усі померли.
\v 15 А він помер за всіх, щоб ті, які живуть, більше не жили для себе, але для того, хто за них помер і воскрес.
\v 16 Тому ми відтепер нікого не знаємо тілесно. Хоч пізнали Христа тілесного, але тепер більше не знаємо.
\v 17 Отож, хто в Христі, той нове створіння; стародавнє минуло, тепер [усе] нове.
\v 18 Усе — від Бога, який примирив нас із собою через Христа і дав нам служіння примирення.
\v 19 Адже Бог у Христі примирив світ із собою, незважаючи на їхні проступки, і дав нам слово примирення.
\v 20 Отже, ми — посланці від імени Христа і тому наче сам Бог благає через нас. Від імени Христа просимо: примиріться з Богом.
\v 21 Бо того, хто не знав гріха, він зробив за нас гріхом, щоб ми стали Божою праведністю в ньому!
\c 6
\v 1 Співпрацюючи, благаємо, щоб ви Божої благодати не брали надармо.
\v 2 Бо сказано: Сприятливого часу вислухав я тебе, і в день спасіння допоміг тобі. Ось тепер — догідний час, ось тепер — день спасіння.
\v 3 Ні в чому не робимо ніякого спотикання, щоб служіння було бездоганним,
\v 4 але в усьому виявляємо себе як слуги Божі, у великому терпінні, в скорботах, у бідах, у пригніченнях,
\v 5 у ранах, у в'язницях, у заколотах, у труднощах, в недосипаннях, у постах,
\v 6 в очищенні, в розумі, в терпеливості, в лагідності, в Святім Дусі, в щирій любові,
\v 7 в слові правди, в силі Божій — із зброєю справедливости в правій і лівій руці, -
\v 8 в славі й безчесті, в ганьбі й похвалі; як ті ошуканці, хоч ми є правдомовні;
\v 9 як незнані, але пізнані, як ті, що вмирають, хоч ми живі, як карані, а не вбиті;
\v 10 як ті, що сумують, але ми завжди веселі; як убогі, але багатьох ми збагачуємо; як ті, що нічого не мають, але всім володіють.
\v 11 Наші вуста відкрилися до вас, коринтяни; наше серце широке.
\v 12 У нас вам не тісно, але тісно вам у ваших серцях.
\v 13 Кажу вам, наче дітям, — будьте широкими й ви.
\v 14 Не впрягайтеся разом з невірними в чуже ярмо. Яке може бути спілкування справедливости з беззаконням? Що спільного в світла й темряви?
\v 15 Яка згода в Христа з Веліяром? Яка частка у вірного з невірним?
\v 16 Або яка згода між Божим храмом та ідолами? Бо ми — то храм живого Бога, — як ото сказав Бог: Оселюся серед них і ходитиму, і буду для них Богом, а вони будуть моїм народом.
\v 17 Тому вийдіть з-поміж них і відлучіться, — каже Господь, — і до нечистоти не доторкайтеся, і я прийму вас,
\v 18 і буду для вас Батьком, а ви будете для мене синами й дочками, — каже Господь Уседержитель!
\c 7
\v 1 Отже, маючи такі обітниці, улюблені, очистімо себе від усякої нечистоти тіла та духа, чинячи святість у страху Божому.
\v 2 Дайте місце для нас. Ми нікого не скривдили, нікого не зіпсували, нікого не визискали.
\v 3 Не на осуд кажу, бо раніше сказав я, що ви в наших серцях на те, щоб нам з вами померти чи жити.
\v 4 Велику маю сміливість до вас, велику маю похвалу за вас: я наповнився втіхою, переповнився радістю при всякому нашому смуткові.
\v 5 Бо коли ми прийшли до Македонії, наше тіло не мало жодного спочинку, в усьому бідували ми: зовні — боротьба, всередині — страх.
\v 6 Але той, що втішає покірних, — Бог утішив нас приходом Тита,
\v 7 і не тільки його приходом, а й утіхою, якою втішився за вас, розповідаючи нам про вашу журбу, ваш смуток, вашу щирість до мене, тож я ще більше зрадів.
\v 8 Бо хоч і засмутив я вас посланням, та не каюся, хоч і каявся був, бо бачу, що те послання засмутило вас, хоч і тимчасово;
\v 9 тепер я радію не тому, що ви були засмучені, а тому, що засмутилися на покаяння. Бо ви засмутилися для Бога, щоб ні в чому не зазнати лиха від нас.
\v 10 Бо смуток, що в Бозі, чинить покаяння на спасіння, якого не треба шкодувати; біль світський чинить смерть.
\v 11 Ось саме це засмучення для Бога викликало у вас яку старанність, яке виправдання, яке обурення, який страх, яке бажання, яке старання, яку відплату! В усьому ви показали себе чистими в ділі.
\v 12 А коли я і написав вам, то не задля того, хто скривдив, і не задля скривдженого, але щоб виявилося для вас ваше старання за нас перед Богом.
\v 13 Від цього ми втішилися. До нашої втіхи ще більше зраділи ми радістю Тита, що ви всі заспокоїли його дух;
\v 14 тож коли я чимось йому про вас похвалився, то не зазнав сорому; але оскільки ми говорили вам усю правду, то й наша похвала перед Титом була правдива.
\v 15 І його серце дуже прихильне до вас, коли згадує про послух усіх вас, що з острахом і тремтінням прийняли його.
\v 16 Радію, що в усьому можу на вас покластися.
\c 8
\v 1 Повідомляємо ж вас, брати, про ласку Божу, дану в Церквах Македонських,
\v 2 що серед великого досвіду горя вони мають надмірну радість, і їхнє глибоке убозтво перелилося в багатство їхньої простоти.
\v 3 Бо свідчу, що по змозі і понад змогу, добровільно,
\v 4 з ревним проханням благали нас про ласку і спільність у службі для святих.
\v 5 І не так, як сподівалися ми, але віддали себе перше Господеві та нам з Божої волі,
\v 6 щоб ублагали ми Тита, аби так, як перше зачав, так і скінчив би в вас цю добродійну справу.
\v 7 Але так, як у всьому ви багаті: вірою, і словом, і знанням, і всяким дбанням, і вашою любов'ю до нас, — і в цій благодійній справі треба вам відзначитися.
\v 8 Не кажу як наказ, але дбанням за інших випробовую щирість вашої любови.
\v 9 Знаєте бо ласку нашого Господа Ісуса Христа, що заради вас збіднів, бувши багатим, щоб ви збагатилися його убозтвом.
\v 10 І в цьому даю раду: це бо вам є на користь, — вам, що від минулого року не тільки чинили, а й перші почали бажати.
\v 11 Тепер же скінчіть справу, щоб так, як ревно бажали, так і виконали в міру можливости.
\v 12 Бо коли є старанність, вона приємна згідно з тим, що хто має, а не з тим, чого не має.
\v 13 Не на те бо, щоб іншим була полегкість, [а] вам скорбота, але для рівности.
\v 14 У нинішнім часі ваш наддостаток хай їм допоможе в їхньому нестаткові, щоб і їхній наддостаток виручив вас у вашому нестаткові, щоб була рівність,
\v 15 як написано: Той, що мав багато, не мав надміру, а хто мав мало, не мав нестачі.
\v 16 Дяка ж Богові, що дав таку саму старанність до вас у серце Титове,
\v 17 бо він благання прийняв, але бувши дбайливим, із власної волі пішов до вас.
\v 18 Ми ж послали з ним брата, якого по всіх церквах хвалять за благу вістку,
\v 19 і не тільки це, а й вибраний був церквами з нами ходити в цій ласці, якій ми служимо на славу самого Господа і для вашої ревности,
\v 20 остерігаючись того, щоб хтось не дорікав нам цим достатком, яким ми служимо.
\v 21 Бо дбаючи про добро не тільки перед Господом, а й перед людьми,
\v 22 послали ми з ними нашого брата, старанність якого ми випробували в багатьох речах багато разів, який тепер ще старанніший через велике довір'я до вас.
\v 23 Щодо Тита, то він мені товариш, а вам співробітник. Щодо наших братів, то вони посланці церков, слава Христова.
\v 24 Отже, дайте їм доказ вашої любови і нашої похвали щодо вас перед церквами.
\c 9
\v 1 А про службу для святих мені зайве писати вам.
\v 2 Бо знаю вашу старанність, якою про вас хвалюся македонцям, що Ахая приготувалася від минулого року, а ваша ревність заохотила багатьох.
\v 3 А я послав братів, щоб наша похвала щодо вас не була марною в цім випадку, щоб, як я ото сказав, ви були приготовлені.
\v 4 Як прийдуть зі мною македонці і знайдуть вас непідготовленими, щоб ми не осоромилися, щоб не сказав я вам, в цій [похвалі].
\v 5 Отже, я вважав за потрібне просити братів, щоб прийшли до вас заздалегідь і підготували сповіщений вами щедрий дар, аби він був готовий — саме як щедрий дар, а не як вимушений.
\v 6 Втім, хто сіє скупо, той скупо й жатиме; а і хто сіє щедро, той щедро й жатиме.
\v 7 Кожний хай дає за пориванням серця, не з жалю та не з примусу, бо Бог любить того, хто дає з радістю.
\v 8 А Бог владний збагатити вас усякою ласкою, щоб, завжди маючи в усьому всілякий достаток, ви збагачувалися всяким добрим ділом,
\v 9 як написано: Розсипав, дав бідним; його праведність триває вічно.
\v 10 А той, що дає насіння сіячеві та хліб на поживу, хай дасть і примножить ваше насіння і хай виростить плоди вашої праведности,
\v 11 щоб у всьому ви збагачувалися на всяку щирість, яка через нас складає подяку Богові.
\v 12 Бо справа цього служіння не тільки виповнює нестачу святим, а й сповнена багатьма подяками Богові.
\v 13 Випробуванням цього служіння вони славлять Бога за послух вашого визнання Христової Євангелії, та за щирість спільности з ними і в усьому.
\v 14 Своєю молитвою за вас вони тужать за вами через превелику Божу ласку до вас.
\v 15 Дяка Богові за невимовний його дар.
\c 10
\v 1 Сам же я, Павло, благаю вас лагідністю і покірністю Христовою; я, що присутній між вами, покірний, а відсутній — сміливий супроти вас.
\v 2 Благаю, щоб коли прийду, я не став сміливим у надії, що нею думаю сміливим бути проти деяких, що вважають, начебто ми за тілом ходимо.
\v 3 Бо, ходячи в тілі, не за тілом воюємо,
\v 4 бо зброя нашої боротьби не тілесна, а сильна в Бозі на знищення твердинь; ми руйнуємо задуми
\v 5 і всяку гордість, що повстає проти Божого пізнання і полонить усяке знання на послух Христові,
\v 6 і ми ладні помстити будь-який непослух, коли ваш послух здійсниться.
\v 7 Чи ви дивитеся на обличчя? Як хто певний, що він є Христовим, хай думає про себе, що так, як він, так само й ми Христові.
\v 8 Бо коли б я ще більше хвалився нашою владою, яку дав [нам] Господь на збудування, а не на знищення ваше, то не осоромився б.
\v 9 Аби не здавалося, ніби лякаю вас посланнями.
\v 10 Бо послання мої, кажуть, важкі й міцні, а коли я особисто присутній, — то немічний і мова моя жалюгідна.
\v 11 Хай же знає такий, що які ми на слові в посланнях, коли відсутні, такі ми й на ділі, коли присутні.
\v 12 Не сміємо судити чи рівняти себе до інших, що хвалять самі себе, але ті, що самі себе міряють собою і порівнюють себе з собою, є нерозумні.
\v 13 Ми ж не хвалитимемося без міри, але за мірилом, що його дав нам Бог як міру, що досягає і до вас.
\v 14 Бо не розтягаємося надміру, ніби не досягли ми до вас, бо аж до вас ми дійшли благою вісткою Христовою.
\v 15 Не хвалимось безмірно в чужих трудах, а маємо надію, що, як виросте ваша віра в вас, ми звеличимося за нашим правилом надміру,
\v 16 щоб благовістити далеко поза вами, не хвалитися готовим на чужому полі.
\v 17 Хто ж хвалиться, хай хвалиться в Господі.
\v 18 Бо досвідчений не той, хто себе хвалить, а той, кого хвалить Господь.
\c 11
\v 1 О, коли б були потерпіли ви трохи моє безумство! І все ж, терпите ви мене.
\v 2 Бо ревную за вас Божою ревністю, бо я заручив вас одному чоловікові, щоб, як чисту діву, поставити перед Христом.
\v 3 Боюся, щоб часом, як ото змій звів Єву своїм лукавством, щоб не зітліли і ваші розуми і ви не відхилилися від простоти й чистоти в Христі.
\v 4 Бо якби хто прийшов і проповідував іншого Ісуса, якого ми не проповідували, або прийняли іншого духа, якого ви не прийняли, або іншу благу вістку, якої не діставали, то ви б терпіли з радістю.
\v 5 Думаю, що я нічим не менший від великих апостолів.
\v 6 Хоч я і неук словом, але не знанням, та всюди в усьому ми виявилися перед вами.
\v 7 Чи я вчинив який гріх, впокорюючи себе, щоб ви підносилися; бо задарма благовістив я вам Божу Євангелію?
\v 8 Від інших Церков брав я, приймаючи плату для служіння вам,
\v 9 а прийшовши до вас і терплячи нестачу, не був я тягарем нікому, бо мою нестачу виповнили брати, прийшовши з Македонії. І в усьому зберіг я себе, щоб не бути для вас тягарем, — і збережу.
\v 10 Є в мені правда Христова, і цю похвалу не відійме в мене ніхто в країнах Ахаї.
\v 11 Чому? Може, тому, що я не люблю вас? Те знає Бог.
\v 12 А що роблю, те й робитиму, щоб відняти причину в тих, що шукають причини, щоб у тому, чим хваляться, показались такими, як і ми.
\v 13 Такі бо фальшиві апостоли, діячі лукаві, що вдають апостолів Христових.
\v 14 І не дивно, бо сам сатана вдає з себе ангела світла.
\v 15 Не велике діло, якщо його слуги видають себе за слуг праведности: їхній кінець буде за їхніми вчинками.
\v 16 Знову кажу: хай ніхто не вважає мене за божевільного. А як ні, то прийміть мене хоч як божевільного, щоб і я трохи похвалився.
\v 17 Те, що кажу, — не кажу того в Господі, а наче в безумстві — у цій частині похвали.
\v 18 Бо багато хто хвалиться тілом, і я похвалюся.
\v 19 Бо ви з радістю приймаєте божевільних, хоч самі є мудрі.
\v 20 Бо ви приймаєте, коли хто вас неволить, коли хто об'їдає, коли хто обдирає, коли хто величається, коли хто б'є вас по обличчю.
\v 21 Як докір кажу, що ми наче стали немічні. Якщо хто відважується на щось, то, — кажу це нерозумно, — відважуюся і я.
\v 22 Вони юдеї? І я. Вони ізраїльці? І я. Вони Авраамове насіння? І я.
\v 23 Вони слуги Христові? Кажу як нерозумний: я — більше! У трудах — більше, в ранах — дуже багато, у в'язницях — надмірно, на межі смерти — часто.
\v 24 Від юдеїв дістав п'ять разів по сорок ударів без одного.
\v 25 Тричі киями був я битий. Один раз був каменований. Тричі корабель розбився зі мною — ніч і день я був у глибинах.
\v 26 У подорожах був часто, у небезпеках на річках, у небезпеках від розбійників, у небезпеках від земляків, у небезпеках від поган, у небезпеках у місті, у небезпеках у пустині, в небезпеках на морі, у небезпеках від фальшивих братів;
\v 27 у клопоті й трудах; часто в недосипанні, в голоді й спразі; дуже часто в постах, у холоді та в наготі.
\v 28 Окрім зовнішнього, налягають на мене щоденні клопоти — турботи за всі церкви.
\v 29 Хто слабує, а я хіба не слабую? Хто спокушається, а я хіба не розпалююся?
\v 30 Коли вже треба хвалитися, то похвалюся своєю неміччю.
\v 31 Бог і Батько Господа Ісуса, що є благословенний навіки, знає, що не брешу.
\v 32 У Дамаску вождь царя Арети стеріг місто Дамаск, [вистежуючи,] щоб мене схопити;
\v 33 але мене опустили в кошику крізь віконце по стіні, — і я вислизнув з його рук.
\c 12
\v 1 Хвалитися мені не корисно, бо прийду до видінь та об'явлень Господніх.
\v 2 Знаю людину в Христі, яка чотирнадцять років тому, — не знаю, чи в тілі, не знаю, чи без тіла, Бог знає, — була взята до третього неба.
\v 3 І знаю, що та людина — чи в тілі, чи без тіла, не знаю, Бог знає, -
\v 4 була взята до раю і почула невимовні слова, яких людині не можна казати.
\v 5 Отаким похвалюся, а собою — не хвалитимуся, хіба що своїми немочами.
\v 6 Бо коли захочу хвалитися, то не стану божевільним, оскільки скажу правду; але стримаюся, щоб про мене хто більше чогось не подумав.
\v 7 І щоб я через численні об'явлення не запишався, то дано мені жало у тіло, посланця сатани, щоб бив мене в обличчя, аби я не величався.
\v 8 За нього я тричі благав Господа, аби відступився від мене.
\v 9 І сказав мені: Досить тобі моєї ласки, бо [моя] сила в немочі виявляється. Тож краще радо похвалюся своїми немочами, щоб оселилася в мені сила Христова.
\v 10 Тому радію в немочах, у клопотах, у нестатках, у вигнаннях та утисках за Христа; бо коли я немічний, — тоді я сильний.
\v 11 [Хвалячись], став я нерозумним, — ви до того мене змусили. Бо ви мали мене хвалити, оскільки я нічим не менший від архиапостолів, хоч я — і ніщо.
\v 12 Ознаки ж апостольські виявилися і в вас — у всякій терплячості, у знаменнях, у чудах та силах.
\v 13 Чим ви менші від інших церков? Хіба тільки тим, що я не був для вас тягарем? Даруйте мені цю несправедливість.
\v 14 Оце втретє я готовий прийти до вас, і не буду тягарем, бо шукаю не вашого, а вас. Бо не діти повинні батькам придбати маєток, а батьки — дітям.
\v 15 Я ж охоче потрачуся на вас і віддам себе за ваші душі, — дарма, що дуже люблячи вас, я все менше одержую від вас любови.
\v 16 Припустимо, що я не обтяжував вас, але як хитрун здобував вас оманою.
\v 17 Чи я коли використовував вас через тих, кого до вас послав?
\v 18 Я умовив був Тита і послав з ним брата, — чи використав вас Тит? Чи не діяли ми в одному дусі? Чи не ходили тими самими слідами?
\v 19 Може, ви знову думаєте, що виправдовуємося перед вами? Перед Богом у Христі кажемо: все чинимо, улюблені, на вашу розбудову.
\v 20 Боюся, що коли прийду, не виявлю часом вас такими, якими б не хотів, і щоб сам не був для вас таким, якого б ви не хотіли. Щоб не було сварок, заздрощів, люті, розбрату, обмов, нашептів, пихи, безладдя;
\v 21 щоб знову, коли прийду, не впокорив мене мій Бог перед вами, і я не оплакував би багатьох, які раніше згрішили та не покаялися в нечистоті, і в розпусті, і в безсоромності, що коїли.
\c 13
\v 1 Оце втретє іду до вас. При устах двох або трьох свідків буде стверджене кожне слово.
\v 2 Я попереджував і попереджую, як ото був у вас удруге; та й тепер, коли я відсутній: коли прийду знову, то не помилую тих, що раніше згрішили, як і всіх інших.
\v 3 Ви шукаєте доказу, чи промовляє через мене Христос: для вас він не є немічним, але сильний у вас.
\v 4 Бо хоч він і був розіп'ятий у немочі, та живий із Божої сили. Бо і ми є немічні в ньому, але живі будемо з ним, — з Божої сили у вас.
\v 5 Випробовуйте себе, чи ви перебуваєте у вірі, пізнавайте себе. Хіба ви не знаєте, що Ісус Христос у вас? Хіба, може, ви недосвідчені.
\v 6 Надіюся ж, що розумієте, що ми досвідчені.
\v 7 Благаємо Бога, щоб ви не робили ніякого зла, — не для того, щоб ми виявилися досвідченими, але щоб ви чинили добро, а ми будемо наче недосвідченими.
\v 8 Бо ми не можемо нічого діяти проти правди, але все згідно з правдою.
\v 9 Ми радіємо, коли ми немічні, а ви — сильні. Про це й молимося: за вашу досконалість.
\v 10 Задля цього пишу це тепер, коли відсутній; щоб коли прийду, не був нещадний тією владою, яку дав мені Господь на розбудову, а не на руйнування.
\v 11 Отак, брати, радійте, вдосконалюйтеся, втішайтеся, будьте однодумні, майте мир — і Бог любови та миру буде з вами.
\v 12 Вітайте одне одного святим поцілунком. Вас вітають всі святі.
\v 13 Ласка Господа Ісуса Христа, і любов Бога та спільність Святого Духа — з усіма вами. [Амінь].
\id 
\c 1
\v 1 Павло, апостол, — не від людей, не через людину, але через Ісуса Христа і Бога Батька, що воскресив його з мертвих,
\v 2 та всі брати, що зі мною, — до церков галатійських:
\v 3 ласка й мир вам від Бога Батька і від нашого Господа Ісуса Христа,
\v 4 який віддав самого себе за наші гріхи, щоб визволити нас від теперішнього лукавого віку, за волею Бога, нашого Батька,
\v 5 якому слава на віки вічні, амінь!
\v 6 Дивуюся, що ви так швидко залишаєте того, хто покликав вас Христовою ласкою і переходите до іншої благовістки,
\v 7 втім, вона не є інша, але є деякі, що баламутять вас і хочуть змінити благовість Христову.
\v 8 Але якби й ми чи сам ангел з неба благовістили вам інше, ніж те, що ми вам благовістили, — хай буде анатема!
\v 9 Як ми раніше сказали, — я і тепер знову кажу: коли вам хто благовістить щось інше, ніж те, що ви одержали, — хай буде анатема!
\v 10 Чи тепер шукаю я ласки від людей, чи від Бога? Або чи намагаюся догодити людям? Якби я і досі догоджав людям, то не був би рабом Христовим.
\v 11 Повідомляю вас, брати, що Євангелія, яку я вам звістив, — вона не від людей.
\v 12 Бо я не одержав її і не навчився від людини, але — через об'явлення Ісуса Христа!
\v 13 Ви чули про моє життя колись у юдействі, що я дуже переслідував Божу Церкву і руйнував її;
\v 14 я досяг у юдействі більших успіхів, ніж багато ровесників мого роду, бувши запеклим прихильником моїх батьківських передань.
\v 15 Коли ж Бог, що вибрав мене з лона моєї матері і покликав своєю ласкою, уподобав
\v 16 об'явити в мені Сина Свого, щоб я благовістив його між поганами, — я не став одразу радитися з тілом і кров'ю,
\v 17 і не пішов до Єрусалима, до тих, що переді мною були апостолами, — але пішов до Аравії і знову повернувся до Дамаска.
\v 18 Потім, по трьох роках, пішов я до Єрусалима, щоб побачити Кифу, і перебув у нього днів п'ятнадцять.
\v 19 Когось іншого з апостолів я не бачив, крім Якова — брата Господнього.
\v 20 А те, що пишу вам, — перед Богом, не лукавлю.
\v 21 Потім я прийшов у землі Сирії та Килікії.
\v 22 Христові Церкви в Юдеї не знали мене особисто.
\v 23 Вони тільки чули, що: Той, який колись переслідував, тепер благовістить віру, яку раніше нищив.
\v 24 І прославляли через мене Бога.
\c 2
\v 1 Потім, по чотирнадцятьох роках, я знову прибув до Єрусалима з Варнавою, взявши з собою і Тита.
\v 2 Ходив, як мені було об'явлено, — і там виклав їм благу звістку, яку проповідую поганам, особливо видатним, аби часом не трудитися марно тепер, чи трудився раніше.
\v 3 Але й Тит, що був зі мною, бувши греком, не був примушений обрізатися.
\v 4 А щодо фальшивих братів, які прийшли підглядати за нашою свободою, що маємо в Ісусі Христі, аби нас поневолити, -
\v 5 то ми їм ні на мить не піддалися, щоб правда благої вістки збереглася у вас.
\v 6 Стосовно ж тих, які вважають себе великими, якими вони колись були, мені на тому зовсім не залежить: Бог не дивиться на обличчя людини! Ті, що вважають себе чимось, мені нічого не додали.
\v 7 Навпаки, дізнавшись, що мені довірена була блага вістка між поганами, як і Петрові — між обрізаними,
\v 8 бо той, хто допоміг Петрові бути апостолом між обрізаними, допоміг і мені — між поганами,
\v 9 та пізнавши дану мені ласку, Яків, Кифа й Іван, що вважаються стовпами, подали мені й Варнаві правиці спільноти, щоб ми ішли до поган, а вони — до обрізаних;
\v 10 аби лиш ми пам'ятали про вбогих, що, власне, я і намагався робити.
\v 11 Коли ж Кифа прийшов до Антіохії, я особисто протиставився йому, бо заслужив на докір.
\v 12 Ще до того, як деякі прийшли від Якова, він трапезував разом з поганами. Коли ж ті надійшли, став сторонитися і відмежовуватися, боячись обрізаних.
\v 13 Лицемірили з ним й інші юдеї, так що й Варнава пристав був до їхнього лицемірства.
\v 14 Але коли я побачив, що вони не вірно ходять у правді благовістя, то прилюдно сказав Кифі: Якщо ти, юдей, живеш по-поганському, а не по-юдейському, то нащо змушуєш поган жити по-юдейському?
\v 15 Ми з природи юдеї, а не грішники з поган.
\v 16 Пізнавши, що людина не може бути виправдана ділами закону, але тільки вірою в Ісуса Христа, ми повірили в Ісуса Христа, щоб виправдатися вірою Христовою, а не ділами закону. Бо жодна людина не виправдається ділами закону.
\v 17 Якщо, шукаючи виправдання в Христі, ми й самі виявилися грішниками, то невже Христос є слугою гріха? Цілковито ні!
\v 18 Бо коли я знову будую те, що знищив, то роблю себе злочинцем.
\v 19 Через закон я помер для закону, щоб жити для Бога. Я розіп'явся з Христом.
\v 20 Живу вже не я, а живе в мені Христос. А коли тепер живу в тілі, то живу вірою в Божого Сина, що полюбив мене і віддав себе за мене.
\v 21 Не відрікаюся від Божої ласки. Бо якщо справедливість — через закон, то Христос помер даремно.
\c 3
\v 1 О, нерозумні галати! Хто вас спокусив [не коритися правді], — адже перед вашими очима був образ Ісуса Христа розіп'ятого?
\v 2 Одне хочу від вас довідатися: чи ви через діла закону дістали Духа, чи від слухання віри?
\v 3 Чи вже настільки ви нерозумні, що зачавши Духом, тепер кінчаєте тілом?
\v 4 Як багато ви натерпілися, — і невже все надаремно? О, коли б лише надаремно!
\v 5 Той, що дає вам Духа і робить чуда серед вас, — чи робить він це ділами закону чи слуханням віри?
\v 6 Авраам повірив Богові, — і це зараховано йому за праведність.
\v 7 Зрозумійте, що ті, хто від віри, — сини Авраамові.
\v 8 Бо Писання, передбачивши, що Бог через віру виправдає поган, благовістило Авраамові, що: В тобі благословляться всі народи.
\v 9 Тому ті, що з віри, будуть благословенні з вірним Авраамом.
\v 10 А ті, що живуть за ділами закону, є під прокляттям; написано, що проклятий кожний, хто не дотримується всіх приписів книги закону, щоб їх виконувати.
\v 11 А що законом ніхто не виправдовується перед Богом, то це ясно, бо праведник житиме вірою.
\v 12 Закон же не від віри, але хто виконує його, той житиме ним.
\v 13 Христос відкупив нас від прокляття закону, ставши за нас прокляттям. Бо написано: Проклятий кожний, хто висить на дереві, -
\v 14 щоб благословення Авраама поширилося на поган у Христі Ісусі, щоб ми одержали обітницю Духа через віру.
\v 15 Брати, кажу вам по-людському: навіть затвердженого людьми Завіту ніхто не відкидає і нічого не додає до нього.
\v 16 Авраамові ж і його нащадкам були дані обітниці. Не сказано, що нащадкам, наче про багатьох, але наче про одного: і твоєму насінню, яким є Христос.
\v 17 Я кажу, що попередньо ствердженого Богом Завіту про Христа, — закон, що прийшов по чотириста тридцяти роках, не відкидає так, щоб скасувати обітницю.
\v 18 Бо коли б спадщина виходила від закону, то не було б обітниці. Авраамові ж Бог подарував через обітницю.
\v 19 То навіщо закон? Він був даний через злочини, аж доки не вродить насіння, якому дана обітниця, проголошена через ангелів рукою посередника.
\v 20 Але посередник не є для одного, тоді як Бог один.
\v 21 То що, може, закон проти Божих обітниць? Цілковито ні! Бо якби був даний закон, здатний оживляти, тоді й праведність була б від закону.
\v 22 Але Писання замкнуло все під гріхом, щоб обітниця від віри в Ісуса Христа була дана тим, які вірують.
\v 23 А поки прийшла віра, ми були бережені законом, замкнені до приходу об'явлення віри.
\v 24 Тому закон був нам вихователем до Христа, щоб ми виправдалися вірою.
\v 25 Щойно прийшла віра, як ми вже не потребуємо вихователя.
\v 26 Бо ви всі — Божі сини через віру в Ісуса Христа.
\v 27 Бо ви, що в Христа христилися, — в Христа зодягнулися.
\v 28 Нема ні юдея, ні поганина; нема раба, ні вільного, нема чоловічого роду, ні жіночого: всі ви є одним в Ісусі Христі.
\v 29 Якщо ви Христові, то ви є насінням Авраамовим, спадкоємцями згідно з обітницею.
\c 4
\v 1 Тож кажу я: доки спадкоємець малолітній, він нічим не відрізняється від раба, хоч і є паном усього.
\v 2 Але він — під опікунами й управителями до часу, призначеного батьком.
\v 3 Так й ми, доки були дітьми, то були поневолені природними стихіями світу.
\v 4 Коли ж виповнився час, Бог послав свого Сина, що народився від жінки, який є під законом,
\v 5 аби викупити тих, що під законом, щоб ми одержали усиновлення.
\v 6 Оскільки ви є синами, то Бог послав у наші серця Духа свого Сина, що кличе: Авва, Батьку!
\v 7 Тому вже ти не раб, а син; а коли син, то й спадкоємець Божий [через Христа].
\v 8 Але тоді, не знаючи Бога, ви служили тим, що за природою не є богами.
\v 9 Тепер же, пізнавши Бога, — радше, як Бог вас пізнав, — навіщо знову повертаєтеся до немічних і слабких стихій, яким хочете знову, як і колись, служити?
\v 10 Ви уважно стежите за днями й місяцями, за порами й роками.
\v 11 Боюся за вас: чи не марно я трудився для вас?
\v 12 Прошу вас, брати: будьте, як я, бо я такий же, як ви. Нічим ви мене не образили.
\v 13 Знаєте, хоч я в немочі тіла звіщав вам раніше благу вістку,
\v 14 але ви моєю тілесною спокусою не погордували, не відштовхнули мене, а прийняли мене як Божого ангела, як Ісуса Христа.
\v 15 Куди поділося ваше блаженство? Свідчу вам, що якби було можливим, то ви вирвали б свої очі й дали б мені.
\v 16 Тому чи ворогом став я вам, кажучи вам правду?
\v 17 Не на добро ревнують вони вас, але хочуть вас відлучити, щоб ви їх ревнували.
\v 18 Добре ревнувати за добро завжди, а не тільки тоді, коли я присутній у вас.
\v 19 Діти мої, я знову потерпаю за вас, доки не відобразиться в вас Христос.
\v 20 Хотів би я бути з вами сьогодні та змінити свою мову, бо не знаю, що з вами робити.
\v 21 Скажіть мені ви, що хочете бути під законом: хіба ви не чули закону?
\v 22 Адже написано, що Авраам мав двох синів — одного від рабині, другого від вільної.
\v 23 Але той, що від рабині, народився тілесно, а той, що від вільної, — за обітницею.
\v 24 Розуміти це треба інакше, бо це — два Завіти: один із Синайської гори Агар, що родить у рабство.
\v 25 Агар — це гора Синай в Аравії, відповідає теперішньому Єрусалимові, що перебуває в рабстві разом зі своїми дітьми.
\v 26 А горішній Єрусалим — вільний, він є матір'ю для [всіх] нас.
\v 27 Бо написано: Звеселися, неплідна, що не родила! Вибухни радістю, заклич ти, що в пологах не корчилася; бо набагато більше дітей у покинутої, ніж у тієї, що має чоловіка!
\v 28 Ви ж, брати, є дітьми обітниці за Ісааком.
\v 29 Але як тоді народжений тілесно переслідував духовного, так і тепер.
\v 30 А що каже Писання? — Прожени рабиню та її сина, бо син рабині не буде спадкоємцем нарівні з сином вільної.
\v 31 Отож, брати, ми діти не рабині, а вільної.
\c 5
\v 1 Христос визволив нас для волі, — тож стійте і не піддавайтеся знову під ярмо рабства.
\v 2 Ось я, Павло, кажу вам: коли обрізаєтеся, Христос вам нічим не допоможе.
\v 3 Свідчу також кожному чоловікові, який обрізується, що він є боржником щодо виконання всього закону.
\v 4 Відпали ви від Христа, — ви, що законом виправдуєтеся; відпали ви від ласки!
\v 5 Ми ж духом очікуємо з віри — виправдання надії.
\v 6 Бо в Христі Ісусі нічого не важить ні обрізання, ні необрізання, а тільки віра, що діє через любов.
\v 7 Бігли ви добре; хто заборонив вам коритися правді?
\v 8 Переконання не від того, хто вас покликав.
\v 9 Трохи розчини квасить усе тісто.
\v 10 Я надіюся щодо вас у Господі, що ви не думатимете інакше. Той, що баламутить вас, — зазнає осуду, хоч би хто він був.
\v 11 Чому, брати, мене переслідують, коли я і тепер проповідую обрізання? Адже тоді спокуса хреста припинилася.
\v 12 О, щоб відкинені були ті, що баламутять вас!
\v 13 Ви, брати, покликані до свободи. Тільки б свобода ваша не стала причиною жити тілесно; ви ж любов'ю служіть один одному!
\v 14 Бо весь закон міститься в одному слові, в тому: Полюбиш свого ближнього, як себе самого.
\v 15 Коли ж один одного гризете і їсте, то глядіть, щоб ви не проковтнули один одного.
\v 16 Кажу: робіть усе згідно з духом — і не вчините тілесних пожадливостей.
\v 17 Бо тіло бажає противного духові, а дух — противного тілу, вони супротивні одне одному, щоб ви не чинили того, чого хочете.
\v 18 Коли ж вас дух провадить, то ви не під законом.
\v 19 Учинки тіла очевидні: це є [перелюб], розпуста, нечистота, безсоромність,
\v 20 ідолослужіння, чарування, ворожнечі, сварки, ревнощі, лють, гнів, суперечки, єресі,
\v 21 заздрощі, пияцтво, гульня і тощо. Попереджаю вас, як і раніше попереджав: хто таке чинить, Божого Царства не успадкує.
\v 22 Плід духа є любов, радість, мир, терплячість, доброта, милосердя, віра,
\v 23 лагідність, стриманість. На таких нема закону!
\v 24 А ті, що є Ісусові Христові, — вони розп'яли тіло з його пристрастями та пожадливостями.
\v 25 Коли живемо духом, то духом і ходімо.
\v 26 Не ставаймо марнославними, не дражнімо одне одного, не заздрімо одне одному!
\c 6
\v 1 Брати, якщо і впаде людина в якийсь прогріх, то ви, духовні, виправляйте такого духом лагідности, кожен оберігаючи й себе, щоб і ти не спокусився.
\v 2 Носіть тягарі одне одного, і таким чином виконаєте закон Христовий.
\v 3 Бо коли хто думає, що він є щось, бувши нічим, то себе ошукує.
\v 4 Хай кожний випробовує своє діло, і тільки тоді в собі матиме похвалу, а не перед іншими.
\v 5 Бо кожний нестиме власний тягар.
\v 6 Той, що навчається слова, хай ділиться всім добром із тим, хто його навчає.
\v 7 Не впадайте в оману: Бог осміяний бути не може. Що лиш людина посіє, те й пожне.
\v 8 Бо хто сіє до свого тіла, — пожне з тіла зітління; а хто сіє для духа, — пожне від духа вічне життя.
\v 9 Роблячи добро, не втрачаймо запалу, бо свого часу пожнемо, якщо не ослабнемо.
\v 10 Тож поки маємо час, робімо добро для всіх, найперше для тих, які рідні у вірі.
\v 11 Бачте, якими великими літерами написав я вам своєю рукою!
\v 12 Ті, що прагнуть хвалитися тілом, змушують вас обрізатися, щоб не бути переслідуваними за хрест Христа.
\v 13 Ті, що обрізуються, самі закону не дотримують, але хочуть вас обрізати, щоб через ваше тіло дістати для себе похвалу.
\v 14 А я не бажаю похвали, — хіба тільки хрестом Господа нашого Ісуса Христа, в якому для мене весь світ розп'явся, а я — для всього світу.
\v 15 Бо [в Ісусі Христі] не має значення ні обрізання, ні необрізання, але нове створіння.
\v 16 І для всіх, що дотримують цього правила, — на них хай буде мир і ласка, і на Божого Ізраїля.
\v 17 Утім, хай ніхто мене не турбує, бо я ношу на моєму тілі рани [Господа] Ісуса.
\v 18 Ласка нашого Господа Ісуса Христа — з вашим духом, брати! Амінь.
\id 
\c 1
\v 1 Павло, з Божої волі апостол Ісуса Христа, — святим в Ефесі і вірним в Ісусі Христі.
\v 2 Ласка і мир вам від Бога, нашого Батька, і Господа Ісуса Христа!
\v 3 Благословенний Бог і Батько нашого Господа Ісуса Христа, що поблагословив нас усяким духовним благословенням у Христі, на небі.
\v 4 Бо в ньому вибрав нас раніше від створення світу, щоб ми були святими й непорочними перед ним у любові;
\v 5 наперед призначивши нас для всиновлення в ньому через Ісуса Христа, за вподобанням власної волі;
\v 6 на хвалу слави своєї благодаті, якою обдарував нас в улюбленому.
\v 7 В ньому маємо викуплення його кров'ю, відпущення гріхів, за щедротами його ласки,
\v 8 яку надмірно помножив у нас, у всякій премудрості й розумінні,
\v 9 об'явивши нам, за своїм уподобанням, таємницю своєї волі, яку раніше встановив у ньому,
\v 10 — на освячення повноти часів, щоб зібрати в Христі все те, що на небі і що на землі.
\v 11 У ньому і ми стали спадкоємцями, — призначеними наперед, за передбаченням того, хто все чинить за радою власної волі,
\v 12 щоб ми були на похвалу його слави, ми, які раніше надіялися на Христа.
\v 13 В ньому й ви, почувши слово правди, — благу вістку нашого спасіння — та, увірувавши в нього, відзначені були печаттю обітниці Святим Духом,
\v 14 який є запорокою нашого спадкоємства, викуплення набутого, для похвали його слави!
\v 15 Тому і я, почувши про вашу віру в Господа Ісуса, про любов до всіх святих,
\v 16 не перестаю дякувати за вас, згадуючи [вас] у своїх молитвах,
\v 17 щоб Бог нашого Господа Ісуса Христа, Батько слави, дав вам духа премудрости і об'явлення на його пізнання,
\v 18 просвітливши очі вашого серця, щоб пізнали ви, — яка то є надія його покликання, яке багаство слави його спадщини між святими,
\v 19 яка неосяжна велич його сили в нас, що віримо в дію могутности його сили,
\v 20 що він її здійснив у Христі, воскресивши його з мертвих і посадивши праворуч себе на небі,-
\v 21 вище від усякого начальства, і влади, і сили, і панування, і всякого імени, що назване не тільки в теперішньому віці, але й у майбутньому.
\v 22 І він усе підкорив під його ноги, і поставив його над усім — як голову Церкви,
\v 23 яка є його тілом, повнотою того, що наповнює все в усьому!
\c 2
\v 1 І вас, що були мертві через ваші провини й гріхи,
\v 2 в яких ви колись жили за звичаєм цього світу, за князем, який панує в повітрі, і духа, що нині діє в синах спротиву.
\v 3 Між ними і всі ми жили колись у хтивостях нашого тіла, чинячи волю тіла й думок, і були з природи дітьми гніву, як і інші.
\v 4 А Бог, бувши багатим на милосердя, із своєї превеликої любови, якою нас полюбив,
\v 5 і нас, що були мертвими через наші прогріхи, — він оживив Христом, — бо ласкою ви спаслися!
\v 6 І воскресив нас з ним, і посадив на небі в Христі Ісусі,
\v 7 щоб у майбутніх віках виявити превелике багатство своєї ласки — в доброті до нас у Христі Ісусі.
\v 8 Бо ви спаслися ласкою через віру: і це не від вас, це — Божий дар.
\v 9 Не від діл, — щоб ніхто не хвалився.
\v 10 Бо ми — його творіння; ми створені в Христі Ісусі для добрих діл, які наперед приготував Бог для нас, щоб ми їх виконували.
\v 11 Отож, пам'ятайте, що колись ви були погани тілом, обзивалися необрізаними тими, що були так званими обрізаними руками на тілі;
\v 12 що ви в той час були без Христа, відчужені від громади Ізраїлю; далекі від Завітів обітниці, позбавлені надії, без Бога на світі.
\v 13 Нині ж ви — у Христі Ісусі; колись ви були далекі, тепер стали близькі кров'ю Христа.
\v 14 Бо він є нашим миром, що зробив з двох одне, зруйнував своїм тілом перегородку, знищивши ворожнечу,
\v 15 усунувши закон заповідей навчаннями, щоб з двох збудувати в самому собі одну нову людину, влаштувати мир,
\v 16 хрестом примирити з Богом обох в одному тілі, знищивши в ньому ворожнечу.
\v 17 І, прийшовши, благовістив мир вам — далеким і близьким;
\v 18 бо ті й другі мають через нього доступ до Батька, в одному дусі.
\v 19 Тож ви більше не чужі й не приблуди, а співгромадяни святим і домашні у Бога.
\v 20 Ви збудовані на підвалинах апостолів і пророків, з наріжним каменем — самим Ісусом Христом.
\v 21 На ньому — всяка будівля, досконало збудована, — вона зросте у святий храм у Господі,
\v 22 в якому й ви будуєтеся Духом на Боже помешкання.
\c 3
\v 1 Для цього я, Павло, став в'язнем Ісуса Христа — для вас, погани.
\v 2 Ви чули про служіння Божої ласки, яка дана мені для вас,
\v 3 бо мені через об'явлення сповіщена таємниця, що про неї раніше писав я коротко;
\v 4 з цього можете під час читання осягнути моє розуміння Христової таємниці.
\v 5 В інших поколіннях вона не була виявлена людським синам так, як ото тепер Духом об'явлена святим апостолам і пророкам:
\v 6 що й погани є співспадкоємцями, є одним тілом і співучасниками обітниці в Ісусі Христі — через сповіщення благої звістки,
\v 7 якій я служу за даром Божої ласки, що дана мені за дією його сили.
\v 8 Мені, найменшому з усіх святих, дана ця ласка — благовістити між поганами незбагненне багатство Христове,
\v 9 просвіщати всіх, у чому полягає служіння таємниці, що од віків була схована в Богові, який усе створив [через Христа];
\v 10 аби могла тепер виявитися через церкву начальникам і володарям на небі різноманітна Божа премудрість,
\v 11 згідно з одвічною постановою, яку він виконав у нашому Господі Ісусі Христі,
\v 12 що в ньому маємо сміливість і доступ у надії через віру в нього.
\v 13 Тому благаю вас не занепадати духом з приводу моїх терпінь за вас, бо вони є вашою славою.
\v 14 Для цього я схиляю свої коліна перед Батьком [нашого Господа Ісуса Христа],
\v 15 від якого бере назву все батьківство на небі й на землі,
\v 16 — щоб він дав вам, за багатством своєї слави, силою у внутрішній людині зміцніти його Духом,
\v 17 щоб Христос вірою оселився в ваших серцях, щоб ви, закорінені й засновані на любові,
\v 18 змогли пізнати разом з усіма святими, яка то ширина й довжина і яка то висота і глибина;
\v 19 пізнати Христову любов, котра перевищує розум, і щоб сповнилися ви всякою Божою повнотою.
\v 20 Тому ж, хто силою, яка діє в нас, може все робити понад те, що ми просимо або про що мріємо, -
\v 21 тому слава в церкві, в Ісусі Христі — на всі покоління і на вічні часи. Амінь.
\c 4
\v 1 Отже, благаю вас я, в'язень у Господі, щоб ви поводилися гідно, відповідно до звання, до якого були покликані:
\v 2 з усякою покірністю і лагідністю, з великодушністю, терплячи одне одного в любові,
\v 3 намагаючись берегти єдність духа в злуці миру.
\v 4 Одне тіло й один дух, — як ото ви покликані були в одній надії вашого звання.
\v 5 Один Господь, одна віра, одне хрещення,
\v 6 один Бог і Батько всіх, який над усіма, і через усіх, і в усіх [нас].
\v 7 Кожному ж з нас дана ласка відповідно до Христового дару.
\v 8 Тому сказано: Піднявшись на висоту, ти полонив полон і дав дари людям.
\v 9 А що означає піднявшись, як не те, що й [раніше] сходив був до найнижчих місць землі?
\v 10 Хто сходив, той і піднявся вище від небес, аби наповнити все.
\v 11 Він і поставив одних апостолами, інших пророками, ще інших проповідниками доброї вістки, а тих — пастирями та вчителями,
\v 12 щоб вдосконалити святих для діл служіння, для збудування Христового тіла,
\v 13 доки всі не дійдемо до єдности віри й до пізнання Божого Сина, до змужніння досконалого, до міри зростання в нас повноти Христової.
\v 14 Аби ми не були більше підлітками, які хитаються і захоплюються всяким вітром науки — за людською підступністю, за лукавством до хитрого блуду.
\v 15 А щоб ми були правдомовними в любові, щоб в усьому зросли в тому, який є головою — Христос;
\v 16 з нього — все тіло, складене і надійно злучене всякими зв'язками, за мірою чинности кожного окремого члена; він дає зріст тілові на розбудову самого себе в любові.
\v 17 Усе це я кажу і свідчу в Господі, щоб ви більше не були, як [оті] погани, що ходять у марноті свого розуму,
\v 18 запаморочені своїм розумуванням, відчужені від Божого життя через те неуцтво, що живе в них, через закам'янілість їхніх сердець.
\v 19 Вони, отупівши, піддалися розпусті, щоб із запалом чинити всяке плюгавство.
\v 20 Але ви не так пізнали Христа,
\v 21 бо ви чули його і в нього навчилися, — адже правда в Ісусі, -
\v 22 то треба, щоб ви відкинули стародавню людину з її первісним життям, яка нидіє в оманливих хтивостях,
\v 23 а щоб ваш розум оновлювався духом,
\v 24 щоб ви зодягалися в нову людину, створену за Богом, за праведністю й святістю правди.
\v 25 Тому, відкинувши брехню, кажіть правду кожний до свого ближнього, бо ми є членами одне одного.
\v 26 Гніваючись, — не грішіть: сонце хай не заходить у вашому гніві;
\v 27 і не давайте місця дияволові.
\v 28 Хто крав, хай більше не краде, але краще хай працює, роблячи своїми руками добро, щоб мав що подати тому, хто потребує.
\v 29 Жодне погане слово хай не виходить з ваших уст, а тільки добре для настанови в потребі, щоб воно дало користь тим, що слухають.
\v 30 І не засмучуйте Святого Божого Духа, яким ви запечатані на день викупу.
\v 31 Всяке роздратування, і гнів, і лють, і крик, і огуда хай віддаляться від вас разом з усякою злобою.
\v 32 Будьте ж добрими одне до одного, милосердими, прощаючи одне одному, як і Бог через Христа вам простив!
\c 5
\v 1 Отже, наслідуйте Бога — як улюблені діти,
\v 2 та живіть у любові, як і Христос полюбив нас і видав себе за нас — як дар і жертву Богові, як приємну духмяність.
\v 3 А розпуста і всіляка нечисть, та захланність навіть нехай не згадуються між вами, як це належить святим;
\v 4 також і безсоромність, і дурні балачки, і масні жарти є непристойними, а найкраще — подяка.
\v 5 Бо знайте ж, що жодний розпусник, або нечистий, або захланний, що є ідолослужителем, не має спадщини в Царстві Христа і Бога.
\v 6 Нехай ніхто з вас не піддається омані марних слів, бо через це приходить Божий гнів на непокірних синів.
\v 7 Отож, не ставайте їхніми спільниками,
\v 8 бо ви були колись темрявою, а тепер є світлом у Господі. Живіть як діти світла.
\v 9 Бо плід світла — в усякій доброті, справедливості й правді.
\v 10 Випробовуйте, що є приємне Богові
\v 11 і не ставайте спільниками в неплідних ділах темряви, а краще їх розвінчуйте,
\v 12 бо що вони потайки роблять, — соромно навіть говорити.
\v 13 Все засуджуване виявляється в світлі;
\v 14 бо все, що виявляється, стає світлом. Через це й сказано: Встань, ти, що спиш, і воскресни з мертвих, — і Христос освітлить тебе!
\v 15 Отож, пильно стережіться, щоб поводитися обережно, — не як немудрі, але як мудрі,
\v 16 цінуючи час, бо дні лукаві.
\v 17 Тому не будьте нерозумні, але пізнавайте, в чому полягає Господня воля.
\v 18 І не впивайтеся вином, у якому розпуста, а наповнюйтеся Духом,
\v 19 навчаючи самих себе псалмами, славнями, духовними піснями, мелодійно виспівуючи у ваших серцях Господеві,
\v 20 дякуючи завжди і за все Богові й Батькові в ім'я нашого Господа Ісуса Христа,
\v 21 підкоряючись одне одному в страсі Христовім.
\v 22 Дружини, [коріться] своїм чоловікам, як Господеві,
\v 23 бо чоловік є головою жінки, як Христос — голова церкви, [і] він же — спаситель тіла.
\v 24 Як церква кориться Христові, так і дружини — чоловікам у всьому.
\v 25 Чоловіки, любіть [своїх] дружин, як Христос полюбив церкву і віддав себе за неї,
\v 26 щоб її освятити, очистивши купіллю води — словом;
\v 27 щоб поставити її собі славною церквою, що не має ні плями, ні вади, — нічого такого подібного, але щоб вона була святою і непорочною.
\v 28 Так і чоловіки повинні любити своїх дружин, як власні тіла. Хто любить свою дружину, той і себе любить.
\v 29 Бо ніхто ніколи свого тіла не зненавидів, але годує і гріє його, як Господь церкву;
\v 30 бо ми — члени його тіла: [з його тіла і з його кісток].
\v 31 Тому чоловік залишить батька й матір та пристане до своєї дружини — і будуть обоє одним тілом.
\v 32 Ця таємниця — велика; я ж говорю про Христа й церкву.
\v 33 Тож кожний з вас хай любить свою дружину, як себе самого, а дружина хай боїться свого чоловіка.
\c 6
\v 1 Діти, слухайтеся своїх батьків у Господі, бо це справедливо.
\v 2 Шануй свого батька та матір, — така перша заповідь з обітницею,
\v 3 — щоб тобі було добре і щоб ти був довголітнім на землі.
\v 4 А ви, батьки, не дратуйте своїх дітей, а виховуйте їх у послухові й навчанні Господнім.
\v 5 Раби, слухайтеся земних панів зі страхом і тремтінням, у простоті вашого серця, так, як Христа;
\v 6 не служіть тільки задля ока, як ті підлабузники, але як Христові раби: чиніть Божу волю щиро,
\v 7 охоче служіть — як Господеві, а не як людям.
\v 8 Знайте, що кожний одержить від Господа відповідно до того, що зробив доброго, — чи він раб, чи вільний.
\v 9 І ви, пани, так само робіть їм, — відкидайте погрози, знаючи, що й ви, і вони мають Господа на небі, а він не зважає на особу.
\v 10 Нарешті, брати, зміцнюйтеся Господом та могутністю його сили.
\v 11 Зодягніться у всю Божу зброю, щоб ви змогли стати проти підступности диявола.
\v 12 Бо наша боротьба не є з тілом і кров'ю, але із начальниками, з владою, із світовими правителями темряви цього [віку], з піднебесними духами злоби.
\v 13 Тому візьміть всю Божу зброю, щоб ви змогли дати опір у день зла і, здійснивши все, вистояти.
\v 14 Отож, станьте, підпережіться правдою, зодягніться в панцир справедливости,
\v 15 взуйтеся у готовність звіщати добру вістку миру.
\v 16 Понад усе — візьміть щит віри, в якому зможете погасити всі розжарені стріли лукавого;
\v 17 візьміть шолом спасіння і духовний меч, яким є Боже слово.
\v 18 Постійно моліться Духом усякою молитвою і благанням, — і пильнуйте це з усякою терплячістю і молінням за всіх святих
\v 19 і за мене, щоб мені було дано слово — вустами моїми відкрито й відважно проповідувати таємницю благої вістки,
\v 20 за яку я є послом у кайданах, щоб сміливо про неї говорити, як мені й належить.
\v 21 А щоб і ви довідалися про мене, що я роблю, то все вам розповість Тихик, улюблений брат, вірний служитель у Господі,
\v 22 якого я послав до вас саме для того, щоб ви довідалися про нас і щоб він утішив ваші серця.
\v 23 Мир братам і любов з вірою від Бога Батька і Господа Ісуса Христа.
\v 24 Ласка з усіма, що незмінно люблять нашого Господа Ісуса Христа. [Амінь].
\id 
\c 1
\v 1 Павло, Ісуса Христа, та брат Тимофій — улюбленому Филимонові, нашому помічникові
\v 2 і [улюбленій] сестрі Апфії, і Архипові, нашому сподвижникові, і твоїй домашній церкві:
\v 3 ласка вам і мир від Бога, Батька, і нашого Господа Ісуса Христа.
\v 4 Завжди дякую моєму Богові, пам'ятаючи про тебе в моїх молитвах,
\v 5 почувши про твою любов і віру, яку маєш до Господа Ісуса, і до всіх святих,
\v 6 щоб спільність твоєї віри була діяльною в пізнанні всього добра, що в нас в [Ісусі] Христі.
\v 7 Маю ж велику радість і потіху з твоєї любови, бо ти, брате, заспокоїв серця святих.
\v 8 Задля цього, хоч і мав велику сміливість в Христі тобі наказувати про те, що потрібне, -
\v 9 проте краще з любови благаю я, Павло, старець, а тепер ще й в'язень Ісуса Христа:
\v 10 благаю тебе за мого сина, якого я породив у кайданах, за Онисима,
\v 11 який колись тобі був непотрібний, а нині ж і тобі й мені дуже потрібний.
\v 12 Його відіслав я тобі, [ти ж] його, як моє серце, [прийми].
\v 13 Я його хотів у себе тримати, щоб замість тебе послужив мені в кайданах благовістя,
\v 14 але без твоєї волі я не хотів нічого робити, щоб твоє добродійство не було примусовим, але добровільним.
\v 15 Можливо, він задля цього відлучився на якийсь час, щоб ти прийняв його навіки, -
\v 16 вже не як раба, але вище від раба, — як улюбленого брата, — особливо для мене, і тим більше для тебе: і за тілом, і в Господі.
\v 17 Отже, коли маєш мене за друга, прийми його, як мене.
\v 18 Коли ж він у чомусь скривдив тебе, або що винен, то залічи це на мене.
\v 19 Я, Павло, написав моєю рукою: я віддам; не кажу тобі, що й самого себе ти мені винен.
\v 20 Так, брате: нехай одержу від тебе те, що прошу в Господі. Заспокой же моє серце в Христі!
\v 21 Сподіваючись на твій послух, написав я тобі, знаючи, що зробиш більше того, про що я кажу.
\v 22 Разом же приготуй мені й помешкання, бо сподіваюся, що через ваші молитви буду вам подарований.
\v 23 Вітає тебе Епафрас — мій співв'язень в Ісусі Христі;
\v 24 Марко, Аристарх, Димас, Лука — мої співпрацівники.
\v 25 Ласка [нашого] Господа Ісуса Христа з вашим духом! [Амінь].
\id 
\c 1
\v 1 Павло, з Божої волі апостол Ісуса Христа, і брат Тимофій
\v 2 — до тих святих, які є в Колосах, і до вірних у Христі братів: ласка вам і мир від Бога, нашого Батька [і Господа Ісуса Христа].
\v 3 Дякуємо Богові, Батькові нашого Господа Ісуса Христа; завжди молячись за вас,
\v 4 почувши про вашу віру в Христа Ісуса, про любов, яку маєте до всіх святих,
\v 5 задля надії, що збережена для вас на небі, про що ви раніше чули в правдивому слові благої вістки,
\v 6 що до вас прибула, що є по всьому світові, приносить плоди й росте, як і у вас, — відтоді, як ви почули та пізнали Божу ласку в правді.
\v 7 Цього ви навчилися від Епафра — нашого улюбленого співраба, який є для вас вірним слугою Христа,
\v 8 який і повідомив нас про вашу духовну любов.
\v 9 Задля цього й ми, від того дня, коли це почули, не перестаємо за вас молитися і просити, щоб ви наповнилися пізнанням його волі — в усякій премудрості й духовнім розумінні;
\v 10 щоб [ви] жили життям, гідним Господа, догоджаючи йому в усьому, приносячи плід кожною доброю справою і зростаючи в пізнанні Бога;
\v 11 зміцнюючись усякою силою — за владою його слави, для всякої витривалості і терпеливості. З радістю
\v 12 дякуймо Батькові, який знайшов нас гідними участі в спадщині святих у світлі,
\v 13 який визволив нас від влади темряви та переніс до Царства свого улюбленого Сина,
\v 14 в якому маємо відкуплення, відпущення гріхів.
\v 15 Він є образом невидимого Бога, першонародженим з усього творива.
\v 16 В ньому створене все, що на небі й на землі, — видиме й невидиме, — чи то престоли, чи то панства. чи то начальства, чи то влади, — все через нього і для нього сотворене.
\v 17 Він є раніший з усіх, і все існує в ньому.
\v 18 Він є головою тіла — церкви. Він початок, першонароджений з мертвих, щоб у всьому бути першим.
\v 19 Бо в ньому зволила оселитися вся повнота,
\v 20 щоб через нього примирити з собою все — примирити кров'ю свого хреста — і земне, і небесне.
\v 21 І вас, що колись були відчуженими й ворогами, думкою в лукавих ділах,
\v 22 нині примирив смертю свого смертного тіла, щоб зробити вас святими, непорочними й невинними перед собою, -
\v 23 якщо лишень перебуваєте у вірі, тверді й непохитні, та непохитні в надії благої вістки, яку ви почули і яка була проповідувана між усіма створіннями, які є під небом, і якої я, Павло, став служителем.
\v 24 Тепер я радію в моїх терпіннях за вас і доповнюю в моєму тілі те, чого бракує терпінням Христовим для його тіла, яким є церква;
\v 25 я став її служителем за Божим передбаченням, що було дане мені для вас, аби виконати Боже слово, -
\v 26 таємницю, сховану від віків і від родів, а тепер об'явлену для його святих,
\v 27 що їм забажав Бог показати, яке багатство слави є в цій таємниці між поганами, — тобто Христос у вас, надія слави!
\v 28 Його ми проповідуємо, нагадуючи кожній людині і навчаючи кожну людину всякої премудрости, щоб зробити кожну людину досконалою в [Ісусі] Христі.
\v 29 Для цього я і працюю, борючись його силою, яка потужно діє в мені.
\c 2
\v 1 Хочу, щоб ви знали, який подвиг маю за вас і за тих, що перебувають у Лаодикії, і за всіх тих, які не бачили мене в обличчя.
\v 2 Хай потішаться їхні серця, з'єднавшись у любові і для всього багатства повноти розуміння, для пізнання таємниці Бога — [і Батька й] Христа, -
\v 3 в якому сховані всі скарби премудрости й пізнання.
\v 4 Кажу це, щоб ніхто вас не ошукав доводами.
\v 5 Бо хоч я і віддалений від вас тілом, але духом є з вами; і радію, спостерігаючи за вашим порядком і твердістю вашої віри в Христа.
\v 6 Отже, як ото ви прийняли Господа Ісуса Христа, так у ньому й перебувайте;
\v 7 будьте закоріненими й утвердженими в ньому, кріпіться вірою, як ви навчилися, зростаючи в [ній з] подякою.
\v 8 Стережіться, щоб ніхто вас не ошукав філософією і порожньою оманою людського передання, стихіями світу, а не Христом.
\v 9 Адже в ньому тілесно живе вся повнота Божества.
\v 10 І ви в ньому маєте повноту. Він — голова всяких начальств і влади.
\v 11 В ньому ви були обрізані нерукотворним обрізанням, скинувши смертне тіло в Христовім обрізанні.
\v 12 Бувши похованими з ним хрещенням, ви встали з ним вірою в силу Бога, що воскресив його з мертвих.
\v 13 І вас, що були мертвими в гріхах і в необрізанні вашого тіла, він оживив вас разом з ним, простивши нам усі гріхи,
\v 14 знищивши розписку, спрямовану проти нас, яка нас осуджувала, з приписами; він забрав її з нашого середовища і прибив до хреста.
\v 15 Скинув начальства і влади, сміливо засоромив, перемігши їх своїм єством.
\v 16 Тож хай ніхто не судить вас за їжу та за питво, чи за свята, чи за нові місяці, чи за суботи,
\v 17 бо це є тінню майбутнього, а тіло є Христове.
\v 18 Хай ніхто вас не зводить удаваною покорою і службою ангелам, використовуючи те, чого не бачив, безпідставно пишаючись своїм тілесним розумом,
\v 19 не тримаючись голови, від якої все тіло єднається і зміцнюється суглобами та зв'язями, росте Божим ростом.
\v 20 Отже, якщо ви з Христом померли для стихій світу, то навіщо, як ті, що живуть у світі, дотримуєте приписів:
\v 21 не рухай, не їж, не дотикайся?
\v 22 Адже все це нищиться, коли вживається, — згідно з людськими заповідями й навчаннями.
\v 23 Воно має вигляд мудрости в самовільній службі, в покорі, в умертвінні тіла, але не має якогось значення, крім хіба насичення тіла.
\c 3
\v 1 Отож, коли ви з Христом воскресли, то шукайте горішнього — того, де Христос сидить праворуч Бога.
\v 2 Думайте про горішнє, — не про земне.
\v 3 Бо ви померли і ваше життя поховане в Богові з Христом.
\v 4 Коли з'явиться Христос — оте ваше життя, тоді й ви з ним з'явитеся в славі.
\v 5 Умертвіть, отже, [ваші] земні члени: розпусту, нечистоту, пристрасть, пожадання злого, і захланність, яке є ідолослужінням.
\v 6 Через це приходить Божий гнів на неслухняних синів,
\v 7 між якими й ви колись ходили, коли жили між ними.
\v 8 Нині ж і ви відкиньте оте все: гнів, лють, злобу, богозневагу, сороміцькі слова з ваших уст.
\v 9 Не кажіть неправди один одному, скиньте з себе стару людину з її вчинками
\v 10 й зодягніться в нову, яка оновлюється для пізнання образу того, хто її створив,
\v 11 де нема ні грека, ні юдея, ні обрізання і необрізання, ні варвара, ні скита, ні раба, ні вільного, але все і в усьому — Христос.
\v 12 Отож, зодягніться, як оті святі й улюблені Божі вибранці, — у щире милосердя, доброту, покірність, лагідність, довготерплячість,
\v 13 вибачаючи і прощаючи один одному, — коли хто проти кого має якусь скаргу. Як Христос простив вам, так само й ви робіть.
\v 14 Понад усе — любов; вона є злукою досконалости.
\v 15 Хай перебуває у ваших серцях мир Христа, до якого ви були покликані в одному тілі; будьте вдячними.
\v 16 Слово Христове хай перебуває у вас щедро, в усякій премудрості. Навчайте і напоумляйте самі себе, вдячно співаючи в своїх серцях Господеві псалми, славні, духовні пісні.
\v 17 І все, що тільки робите — словом або ділом, — усе чиніть в ім'я Господа Ісуса, дякуючи через нього Богові [й] Батькові.
\v 18 Дружини, слухайтеся своїх чоловіків, як належить у Господі.
\v 19 Чоловіки, любіть дружин і не будьте суворі до них.
\v 20 Діти, слухайтеся батьків у всьому, це бо вгодне Господеві.
\v 21 Батьки, не дратуйте ваших дітей, щоб не падали духом.
\v 22 Раби, слухайтесь у всьому тілесних панів, не служіть їм про людське око, як ті, що підлещуються людям, — але в простоті серця, боячись Бога.
\v 23 Що тільки робите, робіть від душі, наче для Господа, а не для людей.
\v 24 Знайте, що від Господа одержите нагороду — спадщину; адже Господеві Христові служите!
\v 25 А хто кривдить, той одержить за свою кривду, — без огляду на особу.
\c 4
\v 1 Пани, віддайте рабам справедливе й належне, знаючи, що й ви маєте Господа на небі.
\v 2 У молитві будьте постійні, перебуваючи в ній з подякою.
\v 3 Моліться також і за нас, щоб Бог відчинив нам двері слова, аби звіщати таємницю Христову, через яку я і є ув'язнений,
\v 4 щоб я об'являв її, як належить мені говорити.
\v 5 Поводьтеся мудро з чужими, використовуючи час.
\v 6 Слово ваше хай завжди буде ласкаве, приправлене сіллю, щоб ви знали, як належить вам кожному відповідати.
\v 7 Щодо мене, то все розповість вам Тихик, улюблений брат і вірний служитель та співробітник у Господі,
\v 8 якого я послав до вас саме на те, щоб ви довідалися про наші справи і щоб потішив ваші серця;
\v 9 з Онисимом, вірним і улюбленим братом, який з-поміж вас. Вони вам скажуть про все, що тут діється.
\v 10 Вітає вас Аристарх, мій співв'язень; і Марко — небіж Варнави. Щодо нього ви одержали накази; коли прийде до вас, то прийміть його;
\v 11 й Ісус на прізвище Юст — вони з обрізаних; це єдині співробітники для Царства Божого, які були мені втіхою.
\v 12 Вітає вас Епафрас — він з ваших, — раб Ісуса Христа. Він завжди дбає про вас у молитвах, щоб ви були досконалі й сповнені усією Божою волею.
\v 13 Свідчу про нього, що дуже турбується про вас і про тих, що в Лаодикії та в Єраполі.
\v 14 Вітає вас Лука — улюблений лікар, і Димас.
\v 15 Привітайте братів у Лаодикії, і Нимфана та його домашню церкву.
\v 16 І коли послання буде вами прочитане, то зробіть так, щоб і в Лаодикійській церкві воно було прочитане; а те, що було з Лаодикії, прочитайте ви.
\v 17 І скажіть Архипові: Бережи те служіння, яке одержав у Господі, щоб ти його довершив.
\v 18 Привітання моєю рукою — Павловою. Пам'ятайте про мої кайдани. Благодать — з вами. [Амінь].
\id 
\c 1
\v 1 Павло й Силуан та Тимофій — Солунській церкві, в Бозі Батькові й Господі Ісусі Христі: ласка вам і мир [від Бога, нашого Батька, і Господа Ісуса Христа].
\v 2 Дякуємо Богові завжди за всіх вас, згадуючи в наших молитвах, безупинно
\v 3 згадуючи про ваше діло віри та працю любови й терпіння надії на Господа нашого Ісуса Христа перед Богом і нашим Батьком,
\v 4 знаючи, Богом улюблені брати, про ваш вибір.
\v 5 Бо наша добра вістка до вас була не тільки в слові, а й у силі, і в Святім Дусі, і в повнім переконанні. Ви знаєте, якими були ми між вами задля вас.
\v 6 І ви стали наслідувати нас та Господа, прийнявши слово серед великих утисків з радістю Святого Духа;
\v 7 тож ви стали взірцем для всіх вірних у Македонії і Ахаї.
\v 8 Бо від вас рознеслося Господнє слово не тільки в Македонії та Ахаї, а ваша віра в Бога прийшла до кожного місця, так що нам не потрібно щось казати.
\v 9 Бо вони самі про нас сповіщають, яким був наш прихід до вас і як ви навернулися до Бога від ідолів, щоб служити живому і правдивому Богові,
\v 10 й очікувати з небес його сина, якого він воскресив з мертвих, Ісуса, що визволяє нас від майбутнього гніву.
\c 2
\v 1 Самі ж бо знаєте, брати, про наш прихід до вас, що не був марний,
\v 2 та хоч ми раніше натерпілися і були зневажені, як знаєте, в Филипах, наважилися ми в нашому Бозі говорити до вас Божу Євангелію з великим змаганням.
\v 3 Бо наш заклик не з омани, ані з нечистоти, ані від лукавства.
\v 4 Але, як Бог знайшов нас гідними благовістити, ми так говоримо, не наче людям догоджуючи, але Богові, що випробовує наші серця.
\v 5 Бо ніколи в нас не було слова омани, як знаєте, ані користи, — Бог свідок.
\v 6 Не шукали ми слави від людей, ані від вас, ані від інших,
\v 7 хоч могли бути тягарем як Христові апостоли. Але ми були тихі посеред вас, мов та годувальниця, що доглядає своїх дітей.
\v 8 Так само бувши ласкавими до вас, хотіли ми передати вам не тільки Божу добру вістку, але й душі свої, бо ви стали нам улюблені.
\v 9 Згадайте бо, брати, нашу працю і змагання; ніч і день ми працювали, щоб не обтяжити когось із вас, і проповідували вам Божу добру вістку.
\v 10 Ви та Бог свідки, що преподобними й праведними та непорочними були ми для вас, що вірите.
\v 11 Бо ж ви знаєте, — як кожного з вас, як батько своїх дітей;
\v 12 благали ми вас і вмовляли, і свідчили вам, щоб ви гідно ходили перед Богом, який покликав вас у своє Царство та в славу.
\v 13 Тому ми й дякуємо Богові безупинно за те, що, одержавши від нас почуте слово Боже, ви прийняли не як людське слово, але, як і справді, — Боже слово, яке й діє в вас, що вірите.
\v 14 Бо ви, брати, стали наслідувати Божі церкви, що є в Юдеї в Христі Ісусі, тому що те саме і ви потерпіли від своїх земляків, як і ті від юдеїв,
\v 15 які вбили і Господа Ісуса, і [його] пророків, і нас переслідували, і Богові не догодили, і супротивні всім людям,
\v 16 забороняючи нам говорити поганам, щоб спаслися, — і тим самим вони завжди доповнюють свої гріхи. Зрештою, надійшов же на них гнів.
\v 17 А ми, брати, були відлучені від вас на короткий час обличчям, а не серцем; з дуже великим бажанням намагалися побачити ваше обличчя!
\v 18 Тому хотіли ми прийти до вас, я, Павло, і один раз і двічі, але перешкодив нам сатана.
\v 19 Бо хто є нашою надією, чи радістю, чи вінцем похвали, якщо не ви перед нашим Господом Ісусом під час його приходу?
\v 20 Бо ви наша слава та радість.
\c 3
\v 1 Тому, не стерпівши більше, ми схотіли залишитися в Атенах самі
\v 2 і послали Тимофія, нашого брата й Божого [служителя і нашого] помічника в Євангелії Христовій, щоб упевнити вас і втішити [вас] у вашій вірі,
\v 3 щоб жоден не захитався в цих скорботах. Бо ви самі знаєте, що на те нас призначено.
\v 4 Бо коли ми були у вас, ми вам казали наперед, що маємо терпіти, що й сталося, і вам це відоме.
\v 5 Задля цього і я, не стерпівши більше, послав довідатися про вашу віру, щоб часом не спокусив вас спокусник, і наша праця не була марною.
\v 6 Тепер же, як від вас прийшов до нас Тимофій і приніс нам радісну вістку про вашу віру та любов, і що ви завжди добре про нас згадуєте, бажаючи бачити нас, як і ми вас,
\v 7 через це ми втішилися, брати, вами в усій біді і нашім горі, заради вашої віри.
\v 8 Бо ми тепер живемо, якщо ви стоїте в Господі.
\v 9 Яку бо подяку можемо віддати Богові за вас, за всю радість, що нею тішимося заради вас перед нашим Богом?
\v 10 Ніч і день ревно молимося, щоб побачити ваше обличчя і доповнити те, чого бракує вашій вірі.
\v 11 Сам же Бог і наш Батько, і наш Господь Ісус хай вирівняє нашу дорогу до вас.
\v 12 А вас Господь хай розмножить і наповнить любов'ю одне до одного і до всіх, як і ми маємо до вас,
\v 13 щоб зміцнив ваші серця невинними в святості перед Богом і нашим Батьком під час приходу нашого Господа Ісуса з усіма його святими. Амінь.
\c 4
\v 1 А далі, брати, просимо вас і благаємо в Господі Ісусі, щоб, так як одержали ви від нас, як належить вам поводитися і догоджувати Богові — як ви й поводитеся, — щоб ви ще більше в тому зростали.
\v 2 Бо знаєте, які накази дали ми вам у Господі Ісусі.
\v 3 Це ж воля Божа — ваше освячення. Бережіть самих себе від розпусти;
\v 4 хай кожний з вас уміє своє начиння тримати в святості і шані,
\v 5 а не в пристрасті хтивости, як погани, що не знають Бога.
\v 6 Не чиніть насильства і не кривдьте свого брата, бо Господь є месником за все це, як і раніше ми вам сказали й засвідчили.
\v 7 Адже Бог покликав нас не до нечистоти, а до освячення.
\v 8 Отож, хто це відкидає, не людину зневажає, а Бога, що дав нам свого Святого Духа.
\v 9 Про братолюбство ж немає потреби писати до вас, бо ви самі Богом навчені любити одне одного,
\v 10 бо те й робите всім братам, що перебувають у всій Македонії. Благаємо ж вас, брати, щоб ви йшли вперед ще більше,
\v 11 і пильно дбали про те, щоб жити спокійно і робити своє, і працювати своїми власними руками, як ми вам звеліли,
\v 12 щоб ви гідно поводилися перед чужими і ні в чому не мали нестачі.
\v 13 Не хочемо, щоб ви, брати, не знали про мертвих, щоб не сумували, як ото інші, що не мають надії.
\v 14 Бо коли віримо, що Ісус помер і воскрес, то й померлих в Ісусі Бог приведе з ним.
\v 15 Це кажемо вам словом Господнім: що ми, хто живе, що залишимося до приходу Господнього не випередимо померлих.
\v 16 Бо сам Господь з наказом, коли буде сповіщено і пролунає голос архангела і Божа сурма, — зійде з неба, і насамперед воскреснуть ті, що померли в Христі.
\v 17 Потім і ми, що живемо, що лишилися, разом з ними будемо піднесені на хмарах, на зустріч з Господом у повітрі, — і так завжди будемо з Господом.
\v 18 Тому втішайте одне одного цими словами.
\c 5
\v 1 А про часи та про терміни, брати, вам не потрібно писати,
\v 2 бо самі напевне знаєте, що день Господній приходить, як злодій уночі.
\v 3 [Бо] коли скажуть: Мир і безпека, — тоді раптово прийде на них загибіль, як біль тієї, що носить у лоні, — і не втечуть.
\v 4 А ви, брати, не в темряві, щоб той день зскочив вас, як злодій.
\v 5 Бо ви всі є синами світла і синами дня. Ми не належимо ночі, ані темряві.
\v 6 Тож не спімо, як інші; пильнуймо та будьмо тверезі.
\v 7 Бо ті, що сплять, сплять уночі; ті, що впиваються, — вночі впиваються.
\v 8 Ми ж, які належимо дневі, будьмо тверезі, зодягнувшись у броню віри й любови та в шолом надії спасіння.
\v 9 Бо нас Бог призначив не на гнів, а на те, щоб ми одержали спасіння через нашого Господа Ісуса Христа,
\v 10 який помер за нас, щоб ми, чи пильнуємо, чи спимо, разом з ним жили.
\v 11 Тому втішайте одне одного, і розбудовуйте одне одного, як ви ото й робите.
\v 12 Благаємо ж вас, брати, шануйте тих, що працюють між вами, наставлені над вами в Господі, і тих, що навчають вас,
\v 13 виявляйте до них велику любов за їхню працю. Майте мир у собі.
\v 14 Благаємо ж вас, брати, напоумляйте нероб, підбадьорюйте малодушних, захищайте немічних, будьте терплячі до всіх.
\v 15 Стережіться, щоб ніхто нікому не віддавав злом за зло, але завжди дбайте про добро одне для одного і для всіх.
\v 16 Завжди радійте,
\v 17 невпинно моліться,
\v 18 за все дякуйте: бо це Божа воля в Ісусі Христі щодо вас.
\v 19 Духа не гасіть,
\v 20 пророцтва не нехтуйте,
\v 21 все перевіряйте, держіться добра,
\v 22 стримуйтеся від усього лихого.
\v 23 А сам Бог миру хай уповні освятить вас, і хай непорочно збережуться цілими ваш дух, і душа, і тіло до приходу нашого Господа Ісуса Христа.
\v 24 Вірний той, хто покликав вас, який і здійснить.
\v 25 Брати, моліться і за нас.
\v 26 Привітайте всіх братів святим поцілунком.
\v 27 Заклинаю вас Господом прочитати послання всім братам.
\v 28 Ласка нашого Господа Ісуса Христа з вами. [Аминь].
\id 
\c 1
\v 1 Павло, і Силуан, і Тимофій — Солунскій церкві в Бозі, нашому Батькові, і в Господі Ісусі Христі:
\v 2 ласка вам і мир від Бога нашого Батька і Господа Ісуса Христа.
\v 3 Ми повинні завжди дякувати Богові за вас, брати, як належить, бо ваша віра дуже зростає, і множиться любов кожного з усіх вас одне до одного,
\v 4 тож ми самі хвалимося вами в Божих церквах за ваше терпіння і віру в усіх ваших переслідуваннях і утисках, що їх зазнаєте.
\v 5 Це знак справедливого Божого суду, щоб ви стали гідні Божого Царства, задля якого й терпите.
\v 6 Бо то справедливе перед Богом — віддати утисками тим, що вас утискають,
\v 7 і вам, що терпите утиски, відпочинок з нами, коли з'явиться з неба Господь Ісус з ангелами своєї сили
\v 8 в полум'яному вогні, що дає помсту тим, хто Бога не знає, і не слухає доброї вістки нашого Господа Ісуса.
\v 9 Вони приймуть кару, вічну погибель від Господнього обличчя і від слави його сили,
\v 10 коли прийде того дня прославитися між своїми святими і стати гідним подиву між усіма вірними, бо ви повірили нашому свідченню між вами.
\v 11 За це й молимося завжди за вас, щоб наш Бог учинив вас гідними покликання і міццю наповнив усю добру волю до доброти й діла віри,
\v 12 щоб у вас прославилося ім'я нашого Господа Ісуса, а ви в ньому, за ласкою нашого Бога й Господа Ісуса Христа.
\c 2
\v 1 Благаємо ж вас, брати, щодо приходу нашого Господа Ісуса Христа, і нашого відходу до нього,
\v 2 щоб ви не спішили дати себе звести розумом, та не жахалися ані духом, ані словом, ані посланням, яке ніби від нас, що наче настав Господній день.
\v 3 Хай ніхто вас не ошукає жодним способом. Бо раніше мусить прийти відступлення, і з'явитися людина — беззаконник, син погибелі,
\v 4 що противиться і підноситься над усе, зване Богом чи святощами; тож у Божому храмі він сяде, [як Бог] і видаватиме себе за Бога.
\v 5 Чи ви не пам'ятаєте, що ще бувши між вами, я вам це казав?
\v 6 І тепер знаєте те, що йому заважає з'явитися вчасно.
\v 7 Бо вже діється таємниця беззаконня: лиш тепер є той, що стримує, доки не буде усунений.
\v 8 І тоді з'явиться беззаконник, якого Господь Ісус уб'є духом своїх вуст і знищить появою свого приходу.
\v 9 Його прихід — за сприянням сатани — буде з усякою силою, і знаками, й фальшивими чудами,
\v 10 з усякою оманою неправди для тих, що гинуть, бо любови до правди вони не прийняли, щоб спастися.
\v 11 І за це Бог посилає їм дію омани, щоб вони повірили в неправду,
\v 12 щоб суд прийняли всі, хто не повірив у правду, а краще уподобали неправду.
\v 13 Ми ж повинні завжди дякувати Богові за вас, брати, улюблені Господом, — адже Бог обрав вас як первістків спасіння на освячення духа та віри в правду;
\v 14 до цього й покликав вас нашою проповіддю доброї вістки, щоб одержали славу нашого Господа Ісуса Христа.
\v 15 Отож, брати, стійте й тримайтеся передань, яких ви навчилися чи то словом, чи нашим посланням.
\v 16 Сам же Господь наш Ісус Христос і Бог [і] наш Батько, що полюбив нас і в ласці дав вічну втіху та добру надію,
\v 17 хай утішить ваші серця і хай зміцнить вас у всякому доброму ділі та слові.
\c 3
\v 1 Далі, брати, моліться за нас, щоб Господнє слово ширилося і славилося, як і у вас;
\v 2 щоб і ми визволилися від злих та поганих людей, бо віра не для всіх.
\v 3 Вірний є Господь, який зміцнить вас і збереже від лукавого.
\v 4 Сподіваємося ж на Господа за вас, що те, що наказуємо [вам], ви робите і робитимете.
\v 5 Господь же хай спрямує ваші серця до Божої любови та до Христового терпіння.
\v 6 Наказуємо ж вам, брати, ім'ям нашого Господа Ісуса Христа, щоб ви цуралися всякого брата, який в ледарстві живе, а не за переданням, яке одержали ви від нас.
\v 7 Бо самі знаєте, як належить наслідувати нас, що не були у вас без діла,
\v 8 і даром хліба не їли ми ні в кого, а працювали в утомі й напруженні день і ніч, щоб не обтяжити нікого з вас.
\v 9 Не тому, що не маєте влади, але щоб дати себе як приклад вам, щоб ви уподібнилися до нас.
\v 10 Бо коли ми були у вас, то заповідали вам: коли хто не хоче працювати, хай не їсть.
\v 11 Бо чуємо, що деякі між вами без діла ходять, що нічого не роблять, лиш байдикують.
\v 12 Таким наказуємо і благаємо в [нашому] Господі Ісусі Христі, щоб вони мовчки працювали та їли свій хліб.
\v 13 А ви, брати, не втомлюйтеся чинити добро.
\v 14 Коли ж хто не слухає нашого слова, що в посланні, — того затавруйте [і] не спілкуйтеся з ним, хай буде посоромлений.
\v 15 Та не майте його за ворога, а напоумляйте як брата.
\v 16 А сам Господь миру хай завжди дасть вам мир усяким способом. Господь — з усіма вами.
\v 17 Привітання моєю рукою — Павловою, що є знаком у всякім посланні: так пишу я.
\v 18 Ласка нашого Господа Ісуса Христа з усіма вами. [Амінь].
\id 
\c 1
\v 1 Павло, апостол Ісуса Христа, за повелінням Бога, нашого Спасителя і Ісуса Христа, нашої надії, -
\v 2 до Тимофія, правдивого сина у вірі: ласка, милосердя, мир від Бога, [нашого] Батька, і нашого Господа Ісуса Христа!
\v 3 Як я ішов до Македонії, то просив тебе зостатися в Ефесі, щоб ти заборонив декому навчати інакше,
\v 4 не зважати на байки та на безкінечні родоводи, які радше спричиняють сварки, ніж Боже утвердження у вірі.
\v 5 Метою ж наказу є любов від чистого серця і доброї совісти та нелицемірної віри.
\v 6 Деякі, відступивши від цього, звернулись до марнослів'я,
\v 7 бажаючи бути законовчителями й не розуміючи ні того, що кажуть, ані того, що твердять.
\v 8 Знаємо ж, що закон добрий, коли хто його законно виконує;
\v 9 знаємо й те, що закон не даний для праведника, але для беззаконних і непокірливих, безбожних і грішників, несправедливих і нечистих, для тих, що ображають батька й матір, для душогубців,
\v 10 розпусників, мужоложців, розбійників, ошуканців, кривоприсяжників і для всього іншого, що противиться здоровому навчанню,
\v 11 за доброю вісткою слави блаженного Бога, яка мені була довірена.
\v 12 [І] дякую тому, хто зміцнює мене, — нашому Господеві Ісусові Христові, що відніс мене до числа вірних, поставивши на служіння, -
\v 13 мене, що колись зневажав Господа та був переслідувачем і напасником; але я був помилуваний, бо це я робив з незнання, в невірстві.
\v 14 Але ласка нашого Господа багато збільшилась у мені з вірою та любов'ю, що в Ісусі Христі.
\v 15 Вірним і гідним усякого сприйняття є слово, що Ісус Христос прийшов у світ, щоб спасти грішників, серед яких першим є я.
\v 16 Але я тому був помилуваний, щоб у мені першому Ісус Христос показав усе довготерпіння, — як приклад для тих, що мають повірити в нього на вічне життя.
\v 17 Цареві ж віків — нетлінному, невидимому, єдиному, [премудрому] Богові, — честь і слава на віки вічні, амінь.
\v 18 Цей наказ передаю тобі, сину Тимофію, згідно з пророцтвами, що були раніше про тебе сказані, аби ти ними боровся доброю боротьбою,
\v 19 маючи віру та добре сумління, яке дехто відкинув і відпав від віри.
\v 20 Серед них — Гіменей та Олександер, яких я передав сатані, щоб навчилися не зневажати Бога.
\c 2
\v 1 Отже, насамперед прошу творити молитви, благання, прохання, подяки за всіх людей,
\v 2 за царів, і за всіх, що є при владі, щоб нам жити тихим і мирним життям — в усякій побожності й чистоті.
\v 3 [Бо] це добре і миле перед нашим Спасителем, Богом,
\v 4 який хоче, щоб усі люди спаслися і прийшли до пізнання правди.
\v 5 Бо один Бог і один посередник між Богом та людьми — людина Ісус Христос,
\v 6 що дав себе на викуп за всіх, — свідчення свого часу,
\v 7 на яке я був поставлений проповідником та апостолом, — правду кажу [в Христі], не вводжу в оману, учителем для поганів у вірі та правді.
\v 8 Отож, я хочу, щоб чоловіки молилися на кожному місці, підносячи чисті руки без гніву та сумніву.
\v 9 Так само й жінки хай вбираються непишно із сором'язливістю і цнотливістю; прикрашають себе не заплітанням кіс, не золотом, не перлами, не коштовними вбраннями,
\v 10 а добрими ділами, як ото й належить жінкам, що посвятили себе побожності.
\v 11 Жінка хай мовчки навчається в повній покорі.
\v 12 Жінці навчати не дозволяю, ані панувати над чоловіком, але хай перебуває в мовчанні.
\v 13 Бо Адам був створений першим, а потім Єва.
\v 14 І не Адам спокусився, але жінка, бувши спокушена, потрапила в переступ.
\v 15 Але спасеться вона народженням дітей, — якщо непишно перебуватиме у вірі, любові та святості зі скромністю.
\c 3
\v 1 Правильне слово: якщо хто бажає єпископства, той бажає доброї справи.
\v 2 Але треба, щоб єпископ був бездоганним, чоловіком однієї дружини, тверезим, розважливим, чесним, гостинним, здатним навчати,
\v 3 не п'яницею, не забіякою, [заривакою], але лагідним, не сварливим, не грошолюбцем,
\v 4 який добре рядить своїм домом, дітей тримає в послусі, з усіма чеснотами.
\v 5 Бо коли хто не вміє рядити власним домом, то як він зможе дбати про Божу церкву?
\v 6 Щоб не був новонаверненим, щоб не запишався та не впав під засуд диявола.
\v 7 Треба, щоб мав добре свідчення від сторонніх осіб, щоб не впав у зневагу і щоб не потрапив у сітку диявола.
\v 8 Диякони також мають бути поважні, не двомовці, не схильні до надмірного вживання вина, не користолюбці,
\v 9 але які мають таємницю віри в чистім сумлінні.
\v 10 Втім, їх треба спочатку випробувати, а потім хай служать, якщо будуть бездоганними.
\v 11 Жінки також мають бути поважні, не осудливі, тверезі, вірні в усьому.
\v 12 Диякони хай будуть чоловіками однієї дружини, хай добре виховують дітей та порядкують у своїх домівках.
\v 13 Бо добрі служителі здобувають собі високий ступінь та велику відвагу щодо віри в Ісуса Христа.
\v 14 Пишу тобі це, сподіваючись, що незабаром прийду до тебе.
\v 15 Якщо ж забарюся, то знай, як належить поводитися в Божому домі, що є церквою живого Бога, стовпом і підвалиною правди.
\v 16 Відомо, що таємниця побожности є великою: Він з'явився в тілі, оправдався в дусі, показався ангелам, проповідуваний був між поганами, повірили в нього у світі, піднісся у славі.
\c 4
\v 1 Дух же ясно говорить, що в останні часи деякі відступлять від віри, прийнявши духів ошуканства та бісівське навчання;
\v 2 вони в лицемірстві ошукують, знищили власне сумління,
\v 3 забороняють одружуватися, наказують стримуватися від їжі, яку Бог посилає для вірних і для тих, що пізнали правду, щоб споживали з подякою.
\v 4 Бо всяке Боже сотворіння добре, і ніщо з того, що з подякою приймається, не підлягає відкиненню:
\v 5 адже воно освячується Божим словом і молитвою.
\v 6 Як будеш це братам казати, то будеш добрим служителем Христа Ісуса, насиченим словами віри та добрим навчанням, за яким ти пішов.
\v 7 А нечистих і поганих байок остерігайся. Вправляйся ж у побожності,
\v 8 бо тілесна вправа мало корисна, а побожність до всього корисна, маючи обітницю як теперішнього життя, так і майбутнього.
\v 9 Вірне слово гідне і всякого сприймання.
\v 10 Бо для цього ж працюємо й зазнаємо утисків, поклавши надію на живого Бога, який є спасителем усіх людей, особливо вірних.
\v 11 Це проповідуй і навчай.
\v 12 Хай ніхто не зневажає твого молодого віку, але будь прикладом для вірних — словом, життям, любов'ю, вірою, чистотою.
\v 13 Доки не прийду, пильнуй читання, потішання, навчання.
\v 14 Не занедбуй свого дару, що був тобі даний пророцтвом з покладанням рук священства.
\v 15 Про це піклуйся, в цьому перебувай, щоб твій поступ був очевидний для всіх.
\v 16 Пильнуй себе і навчання; тримайся їх: роблячи це, і себе спасеш, і тих, що тебе слухають.
\c 5
\v 1 Старшого не докоряй, але потішай, як батька; молодих — як братів;
\v 2 старших жінок — наче матерів; дівчат — наче сестер, з усякою чистотою.
\v 3 Шануй удів, — але вдів правдивих.
\v 4 Якщо ж яка вдова має дітей чи внуків, хай вони спочатку вчаться побожно шанувати свою родину і віддячитися батькам, — бо це вгодне Богові.
\v 5 Справжня і самітна вдова надіється на Бога, день і ніч перебуває в молитвах та благаннях.
\v 6 А та, що розкошує, — померла ще за життя.
\v 7 І це наказуй, щоб вони були бездоганні.
\v 8 Якщо хто про своїх, а найбільше про домашніх не дбає, той зрікся віри і є ще гіршим від невірного.
\v 9 Хай удовою числиться та, що має не менше шістдесяти років і була дружиною одного чоловіка,
\v 10 відомою своїми добрими ділами, якщо виховала дітей, якщо прийняла подорожніх, якщо вмила ноги святим, якщо втішала пригнічених, якщо виконувала всяке добре діло.
\v 11 Молодших же вдів обминай: бо коли їх охопить пристрасть, противна Христові, то хочуть виходити заміж.
\v 12 Цим накликають на себе засуд, бо зреклися першої віри.
\v 13 До того ж вони нероби — привчаються ходити по хатах, і не тільки нічого не роблять, а й плещуть язиками, і надто цікаві, говорять те, чого не личить.
\v 14 Отож, наказую молодшим виходити заміж, народжувати дітей, рядити домом і не давати жодного приводу противникові для нарікань.
\v 15 Бо вже деякі пішли за сатаною.
\v 16 Коли який [вірний, або] яка вірна має вдів, то хай їм допомагає і не обтяжує церкви, щоб допомагала тим, що є справжніми вдовами.
\v 17 А пресвітери, що добре керують, хай удостояться подвійної чести, особливо ж ті, що трудяться словом і навчанням.
\v 18 Бо Писання каже: Не в'яжи рота волові, що молотить; і: Працівник гідний своєї винагороди.
\v 19 На пресвітера не приймай скарги, хіба що при двох або трьох свідках.
\v 20 Тих, що грішать, картай прилюдно, — хай і інші мають страх.
\v 21 Заклинаю тебе перед Богом і [Господом] Ісусом Христом та вибраними ангелами, щоб ти зберіг це без упередження, нічого не чинячи свавільно.
\v 22 Рук поспішно не клади ні на кого, не бери участи в чужих гріхах. Бережи себе чистим.
\v 23 Води більше не пий, але вживай трохи вина задля [твого] шлунка і твоїх частих недуг.
\v 24 Гріхи деяких людей очевидні й випереджують ще до суду, а за іншими вони йдуть слідом.
\v 25 Так само й добрі діла очевидні; коли ж вони не добрі, то сховатися не можуть.
\c 6
\v 1 Ті, що є під'яремними рабами, хай шанують своїх панів, щоб Боже ім'я і навчання не зневажалися.
\v 2 Ті ж, що мають вірних панів, хай їх не нехтують, бо вони є братами; але хай ще більше служать, бо ті, що користуються послугами, є вірними та улюбленими. Навчай і нагадуй про це.
\v 3 Якщо хто інакше навчає і не дотримує здорових слів нашого Господа Ісуса Христа та побожного навчання,
\v 4 той розгордився, нічого не розуміє, але недужий на суперечки й диспути, з яких виникають заздрість, сварки, зневага, лукаві підозри,
\v 5 постійні сперечання людей із зіпсованим розумом та позбавлених правди, які вважають побожність засобом наживи. [Ухиляйся від таких.]
\v 6 Велике багатство — побожність із задоволенням!
\v 7 Бо ми нічого не внесли до світу, і нічого не можемо винести.
\v 8 Маючи їжу та одяг, — цим задовольняймося.
\v 9 Ті ж, що хочуть збагачуватися, впадають у спокуси, і в сітки, і в численні нерозумні та шкідливі хтивості, які приводять людей до знищення і погибелі.
\v 10 Бо корінням усього зла є грошолюбство, віддавшись якому деякі відбилися від віри й поклали на себе великі страждання.
\v 11 А ти, людино Божа, обминай це. Шукай же праведности, побожности, віри, любови, терпеливости, лагідности.
\v 12 Борися добрим подвигом віри, лови вічне життя, до якого ти був покликаний, склавши добре визнання перед багатьма свідками.
\v 13 Заповідаю тобі перед Богом, який усе оживляє, і Христом Господом, який склав добре свідчення при Понтійському Пилаті, -
\v 14 щоб ти зберіг заповідь незаплямованою, бездоганною — аж до появи нашого Господа Ісуса Христа,
\v 15 яку свого часу об'явить блаженний і єдиний сильний, цар царів і пан панів;
\v 16 єдиний, що має безсмертя і живе в недосяжному світлі, якого не бачив ніхто з людей і бачити не може. Йому честь і влада вічна! Амінь.
\v 17 Багатим нинішнього часу нагадуй, щоб не носилися високо й не сподівалися на минуще багатство, але на Бога, який нам усе дає щедро для насолоди,
\v 18 щоб ми чинили добро, збагачувалися в добрих ділах, були щедрими, радо ділилися,
\v 19 збираючи собі скарб — добру основу на майбутнє, аби осягнути правдиве життя.
\v 20 О Тимофію, зберігай передання, уникай марних балачок та суперечок фальшивого знання,
\v 21 якими деякі хвалячись, відпали від віри. Благодать з вами. [Амінь].
\id 
\c 1
\v 1 Павло, з волі Божої апостол Ісуса Христа, за обітницею життя, що в Ісусі Христі, -
\v 2 до Тимофія, улюбленого сина: ласка, милосердя, мир від Бога Батька і нашого Господа Христа Ісуса.
\v 3 Дякую Богові, якому служу від предків чистим сумлінням, що постійно пам'ятаю про тебе в моїх молитвах день і ніч,
\v 4 бажаючи бачити тебе, згадуючи твої сльози, щоб наповнитися радістю.
\v 5 Згадую твою щиру віру, яка спочатку оселилася була в твоїй бабусі Лоїді та в твоїй матері Євникії; я певний, що вона є і в тобі.
\v 6 Я тому пригадую тобі це, щоб ти розігрівав Божий дар, що є в тобі через покладання моїх рук.
\v 7 Адже Бог не дав нам духа страху, але сили, любови й поміркованости.
\v 8 Тож не соромся свідчити про нашого Господа, ні мене — його в'язня; але потерпи за добру вістку за силою Бога,
\v 9 який нас спас і покликав святим покликанням, — не за наші діла, але за своїм бажанням та ласкою, що дана нам в Ісусі Христі ще перед вічними часами;
\v 10 тепер же з'явилася появою нашого спасителя Ісуса Христа, який знищив смерть, освітив життя і нетлінність доброю вісткою.
\v 11 В ній я поставлений був проповідником, і апостолом, і вчителем [поган].
\v 12 Через це я і терплю; але я не соромлюся, бо знаю, кому повірив, і впевнений, що він має силу зберегти до того дня те, що мені було передане.
\v 13 За приклад май здорову науку, яку ти від мене почув у вірі й любові, що в Ісусі Христі.
\v 14 Збережи добро, заповідане Святим Духом, що живе в нас.
\v 15 Ти знаєш, що від мене відвернулися всі, що в Азії, між ними й Фігел та Гермоген.
\v 16 Хай Господь пошле милосердя на дім Онисифора, бо багато разів він давав мені відраду і не соромився моїх кайданів.
\v 17 Але коли він прибув до Рима, то пильно шукав мене — і знайшов.
\v 18 Хай же дасть йому Бог знайти милосердя від Господа того дня! А скільки він послужив мені в Ефесі, — ти краще знаєш.
\c 2
\v 1 Отож, мій сину, міцній у ласці, що в Ісусі Христі.
\v 2 І що ти почув від мене при багатьох свідках, те передай вірним людям, які будуть спроможні й інших навчити.
\v 3 [Ти, отже,] потерпи, як добрий вояк Ісуса Христа.
\v 4 Жодний вояк не переймається життєвими справами, щоб догодити воєводі.
\v 5 Якщо ж хто й змагатиметься, то не буде увінчаний, якщо не змагатиметься законно.
\v 6 Робітникові, що працює, першим належить одержати з плоду.
\v 7 Зрозумій те, що кажу: [хай] Господь дасть тобі зрозуміння в усьому.
\v 8 Пам'ятай про воскреслого з мертвих Ісуса Христа, що з насіння Давидового — за моєю доброю вісткою:
\v 9 за неї терплю зло включно з кайданами — наче злочинець. Але Боже слово не ув'язнюється!
\v 10 За нього все терплю — для вибраних, щоб і вони одержали спасіння в Ісусі Христі з вічною славою.
\v 11 Вірне слово: якщо ми з ним померли, то з ним і оживемо;
\v 12 якщо терпимо, то будемо з ним і царювати; якщо відречемося, то й він відречеться від нас;
\v 13 якщо ми невірні, то він залишиться вірним, бо себе зректися не може.
\v 14 Нагадуй про це і заклинай перед Богом, щоб не змагалися словами, бо це не піде на користь, хіба лише слухачам на руїну.
\v 15 Постарайся поставити себе гідним перед Богом, бездоганним працівником, що наставляє на слово правди.
\v 16 А порожніх балачок уникай, бо вони дедалі більше підштовхуватимуть до безбожности.
\v 17 Їх слово — мов рак, що розповзається. Такими є Гіменей і Филит,
\v 18 які відпали від правди, кажучи, ніби воскресіння вже було, і цим нищать у декого віру.
\v 19 Тверда ж Божа основа стоїть, маючи таку печать: Господь знає своїх, а також: Хай відступиться від неправди кожний, хто кличе Господнє ім'я!
\v 20 А в великій хаті є не тільки золоті й срібні посудини: а й дерев'яні та глиняні; і одні на честь, другі — не на честь.
\v 21 Отже, якщо хто очистить себе від цього, то буде посуд на честь — освячений, корисний для володаря, готовий для кожного доброго діла.
\v 22 Уникай молодечих хтивостей, тримайся справедливости, віри, любови, миру з тими, що кличуть Господа від чистого серця.
\v 23 А нерозумні й непомірковані суперечки обминай, знаючи, що вони породжують сварки.
\v 24 А Господньому рабові не личить сваритися, але треба бути до всіх привітним, здатним навчати, незлим,
\v 25 таким, що з лагідністю картає противників, чи не дасть їм Бог покаяння, щоб зрозуміли правду
\v 26 і вирвалися із сітки диявола, в яку він їх зловив живцем, щоб вони виконували його волю.
\c 3
\v 1 Знай же, що в останні дні настануть тяжкі часи.
\v 2 Бо люди будуть самолюбними, грошолюбними, чванливими, гордими, наклепниками, батькам неслухняними, невдячними, нечестивими,
\v 3 недружелюбними, непримиренними, злочинними, розбещеними, жорстокими, недобролюбними,
\v 4 зрадниками, нахабними, бундючними, більше розкошолюбними, ніж боголюбними,
\v 5 такими, що мають вигляд побожности, але сили її зреклися. Таких обминай.
\v 6 До них належать і ті, що влазять у будинки і зваблюють жінок, обтяжених гріхами, і відданих різним хтивостям;
\v 7 що завжди вчаться, та ніколи не можуть прийти до пізнання правди.
\v 8 Як ото Янній та Ямврій противилися були Мойсеєві, так само й ці противляться правді, — люди, що зітліли розумом, недосвідчені у вірі.
\v 9 Але більшого успіху вони не матимуть, бо їхнє безумство стане очевидним для всіх, як ото було і з тими.
\v 10 Ти ж пішов слідом за моїм навчанням, життям, настановою, вірою, терпеливістю, любов'ю, покорою,
\v 11 переслідуваннями, стражданнями, які мене спіткали в Антіохії, в Іконії, в Лістрах. Цих переслідувань зазнав я, та Господь від усіх мене визволив.
\v 12 І всі, що хочуть жити побожно в Ісусі Христі, будуть переслідувані.
\v 13 А лихі люди й дурисвіти матимуть успіх у злому, обдурюючи й самі будучи обдуреними.
\v 14 Ти ж тримайся того, чого ти навчився і що тобі довірене, пам'ятаючи, від кого ти навчився.
\v 15 І ти змолоду знаєш Священне Писання, що може тебе зробити мудрим для спасіння вірою в Ісусі Христі.
\v 16 Всяке Писання богонадхненне й корисне для навчання, для картання, для виправлення, для виховання у праведності,
\v 17 — щоб досконалою була Божа людина, підготованою для всякого доброго діла.
\c 4
\v 1 Свідчу, [отже,] перед Богом та Ісусом Христом, який має судити живих і мертвих під час свого приходу і в своєму Царстві.
\v 2 Проповідуй слово, утверджуй вчасно й невчасно, картай, погрожуй, благай — з усякою терплячістю і навчанням.
\v 3 Бо настане час, коли не послухають здорового навчання, але виберуть собі вчителів за своїми хтивостями, щоб уприємнити слух,
\v 4 відвернути вуха від правди, схилитися до байок.
\v 5 Ти ж будь тверезий у всьому, перетерпи зло, виконай діло благовісника, зверши свою службу.
\v 6 Бо я вже приношу себе в жертву, і настає час мого відходу.
\v 7 Я звершив добрий подвиг, скінчив свій біг, зберіг віру.
\v 8 А тепер приготовлено мені вінця справедливости, який мені того дня дасть Господь, справедливий суддя; і не тільки мені, а й усім, що полюбили його прихід.
\v 9 Постарайся незабаром прибути до мене.
\v 10 Бо Димас мене покинув, полюбивши нинішний вік, — він подався до Солуня; Крискент же — до Галатії, Тит — до Далматії.
\v 11 Зі мною лише Лука. Візьми Марка, приведи з собою, бо він мені дуже потрібний для служби.
\v 12 Тихика ж послав я до Ефеса.
\v 13 Ідучи, принеси плаща, що залишив був у Троаді в Карпа, і книги, особливо пергаментові.
\v 14 Олександер, коваль, накоїв мені багато лиха; хай віддасть йому Господь за його вчинки.
\v 15 Остерігайся його й ти, бо дуже противиться нашим словам!
\v 16 При моїй першій обороні ніхто не був при мені, але всі мене покинули. Хай не буде їм це зараховане.
\v 17 А Господь став при мені і підкріпив мене, щоб через мене сповнилася проповідь, і всі погани почули, і я був визволений з уст лева.
\v 18 [І] Господь визволить мене від усякого лихого діла і спасе для свого Небесного Царства. Йому слава на віки вічні. Амінь.
\v 19 Привітай Прискилу й Акилу та Онисифорів дім.
\v 20 Ераст лишився в Коринті, а Трохима я залишив у Мілеті хворим.
\v 21 Постарайся прийти перед зимою. Вітають тебе Евул, і Пуд, і Лін, і Клавдія, і всі брати.
\v 22 Господь [Ісус Христос] — з твоїм духом! Ласка — з вами! [Амінь].
\id 
\c 1
\v 1 Павло, раб Божий, апостол Ісуса Христа, за вірою Божих вибранців і пізнанням правди, що за доброчестям,
\v 2 у надії на вічне життя, яке обіцяв перед вічними часами Бог, у якого нема омани.
\v 3 Він же свого часу об'явив своє слово проповіддю, яка мені доручена була за наказом нашого Спасителя Бога, -
\v 4 до Тита, щирого сина за спільною вірою: ласка і мир від Бога, Батька, і [Господа] Ісуса Христа, нашого Спасителя.
\v 5 Для того я лишив тебе на Кріті, щоб ти впорядкував недокінчене й наставив пресвітерів по містах, як я тобі звелів:
\v 6 якщо хто бездоганний, є чоловіком однієї дружини, має вірних дітей, не оскаржених у розпусті чи в неслухняності.
\v 7 Бо треба, щоб єпископ — як Божий управитель — був бездоганним, не гордим, не гнівливим, не п'яницею, не забіякою, не користолюбцем;
\v 8 але гостинним, добролюбним, мудрим, справедливим, побожним, стриманим,
\v 9 що тримається вірного слова згідно з навчанням, щоб здатний був і потішити в здоровім навчанні, і переконувати противників.
\v 10 Бо є багато таких, що не коряться, пустомовних і дурисвітів, — особливо з обрізаних;
\v 11 яким треба затулити вуста, бо вони баламутять цілі родини, навчаючи того, чого не слід, — задля брудного зиску.
\v 12 Сказав один з них — їхній власний пророк: Крітяни — постійні брехуни, люті звірі, ледачі пузані.
\v 13 Це свідчення правдиве. З цієї причини викривай їх нещадно, щоб ставали здоровими у вірі,
\v 14 не приймаючи ні юдейських байок, ні заповідей людей, що відвертаються від правди.
\v 15 [Бо] для чистих — усе чисте, а для нечистих і невірних ніщо не є чистим, оскільки занечистилися в них і розум і сумління.
\v 16 Вони твердять, що знають Бога, але вчинками відрікаються, будучи мерзенними й непокірними, нездатними до всякого доброго діла.
\c 2
\v 1 Ти ж кажи те, що відповідає здоровому навчанню.
\v 2 Щоб старші чоловіки були тверезі, поважні, помірковані, здорові у вірі, любові, терплячості.
\v 3 Старші жінки також хай поводяться, як личить святим, — щоб не були наклепницями, не віддавалися пияцтву, щоб навчали добра,
\v 4 щоб учили молодих любити чоловіків, любити дітей,
\v 5 були помірковані, чисті, господині, добрі, корилися своїм чоловікам, щоб не ганьбилося слово Боже.
\v 6 Молодь також заохочуй, щоб була поміркованою.
\v 7 У всьому самого себе виставляй, як приклад добрих діл: постійности в навчанні, поваги, [чистоти],
\v 8 здорового й бездоганного слова, щоб супротивник засоромився, не маючи нічого поганого про нас сказати.
\v 9 Раби щоб корилися в усьому своїм панам, були добровгодні, не перечили,
\v 10 не крали, але постійно виявляли всіляку добру вірність, щоб були в усьому прикрасою вчення нашого Спасителя, Бога.
\v 11 Бо з'явилася ласка Божа — спасенна для всіх людей;
\v 12 навчає вона нас, щоб відреклися безбожности й світських хтивостей, жили чесно, праведно і побожно в нинішному віці,
\v 13 очікуючи блаженної надії і появи слави великого Бога й Спасителя нашого Ісуса Христа,
\v 14 який дав себе за нас, щоб відкупити нас від усякого беззаконня, очистити собі вибраний народ, ревний до добрих діл.
\v 15 Кажи це — і заохочуй, і картай з усією силою, щоб ніхто тебе не нехтував.
\v 3 Нагадуй їм, щоб корилися начальникам [і] владі, щоб слухалися, були готовими на всяке добре діло,
\v 2 щоб нікого не гудили, не були сварливими, а були тихими, виявляючи повну лагідність до всіх людей.
\v 3 Бо колись і ми були нерозсудливими, непокірними, одуреними, служили різним хтивостям і насолодам, живучи в злобі й заздрощах, бувши мерзенними, ненавидячи одне одного.
\v 4 Коли ж з'явилася ласка й людинолюбство нашого Спасителя, Бога,
\v 5 він нас спас не з причини праведних учинків, які ми зробили, але з власного милосердя, купіллю нового буття і оновленням Святого Духа,
\v 6 якого вилив на нас щедро через Ісуса Христа — нашого Спасителя, -
\v 7 щоб, оправдавшись його ласкою, ми за надією стали спадкоємцями вічного життя.
\v 8 Вірне слово, і я хочу тебе запевнити, щоб ті, які повірили в Бога, аби вони дбали про добрі діла: це корисне й добре для людей.
\v 9 Нерозумні ж досліджування, і родоводи, і суперечки, і сварки про закон оминай, бо вони некорисні й марні.
\v 10 Людину-єретика — після першого й другого попередження, — оминай,
\v 11 знаючи, що такий зійшов на манівці і грішить, засудивши самого себе.
\v 12 Коли пошлю до тебе Артема або Тихика, поспіши прийти до мене в Никополь, бо там я вирішив перезимувати.
\v 13 Законника Зину й Аполлоса дбайливо виряди, аби їм нічого не забракло.
\v 14 Хай навчаються і наші бути майстрами в добрих ділах, у нагальних потребах, щоб не були безплідними.
\v 15 Вітають тебе всі ті, що зі мною. Привітай тих, що люблять нас у вірі. Ласка з усіма вами! [Амінь].
\id 
\c 1
\v 1 Павло й Тимофій, раби Ісуса Христа, — усім святим в Ісусі Христі, що є в Филипах, з єпископами і дияконами:
\v 2 ласка вам і мир від Бога, нашого Батька й Господа Ісуса Христа.
\v 3 Дякую моєму Богові при кожній згадці про вас;
\v 4 завжди, в кожній моїй молитві за всіх вас з радістю молюся
\v 5 за вашу участь у поширенні благої вістки від першого дня аж дотепер.
\v 6 Я певен, що хто розпочав у вас добре діло, — довершить його аж до дня Ісуса Христа.
\v 7 Справедливо мені думати так про всіх вас, бо маю вас у серці; всі ви є в моїх кайданах, і в обороні, і в утвердженні благої вістки — мої спільники у благодаті.
\v 8 Бог мені свідок: тужу за всіма вами в сердечній любові Ісуса Христа.
\v 9 Молюся про те, щоб ваша любов більше й більше зростала в пізнанні й усякому досвіді,
\v 10 щоб ви досліджували все краще, щоб ви були чисті й бездоганні Христового дня,
\v 11 сповнені плодами праведности через Ісуса Христа — на славу й похвалу Божу.
\v 12 Хочу, брати, щоб ви знали, що те, що зі мною сталося, вийшло краще на користь благої вістки.
\v 13 Бо мої кайдани за Христа стали відомі усім іншим та в усій преторії.
\v 14 Багатьом братам у Господі мої кайдани додали сміливости і вони набралися відваги без страху звіщати слово.
\v 15 Втім, деякі проповідують Христа із заздрости і суперечки; інші ж — з доброї волі.
\v 16 Одні — з любови, знаючи, що я поставлений для оборони благої вістки.
\v 17 Інші ж — підступно й нещиро звіщають Христа, прагнучи збільшити тягар моїх кайданів.
\v 18 Ну й що ж? Однак, але як би не проповідувався Христос, — облудно чи правдиво, — я і цьому радію.
\v 19 І далі радітиму, бо знаю, що це мені буде на спасіння через вашу молитву і допомогу Духа Ісуса Христа, -
\v 20 згідно з очікуванням і з моєю надією, що ні в чому не буду посоромлений, — але з усією сміливістю як завжди, так і нині звеличиться Христос у моєму тілі: чи то життям, чи то смертю.
\v 21 Бо для мене життя — це Христос, а смерть — це здобуток.
\v 22 Якщо ж тілесне життя є плодом моїх діл, тоді я не знаю, що вибрати.
\v 23 Те й друге вабить мене: маю бажання розв'язатися з тілом і бути з Христом, бо це набагато краще;
\v 24 а залишатися в тілі — потрібніше для вас.
\v 25 І вже з певністю знаю, що залишуся і буду з усіма вами — для вашого поступу й радости у вірі,
\v 26 щоб через мене, коли знову прийду до вас, ваша хвала збільшувалася в Ісусі Христі.
\v 27 Тільки живіть згідно з Христовою благою вісткою, щоб коли прийду й побачу вас, або й коли буду відсутній та почую про вас, — що стоїте однодушно, разом відстоюючи віру євангельську,
\v 28 і зовсім не боїтеся ваших супротивників, — бо для них це доказ загибелі, а для вас — спасіння. І це від Бога,
\v 29 бо вам даровано через Христа не тільки вірити в нього, але й за нього терпіти,
\v 30 здійснювати той подвиг, який ви побачили в мені, а тепер — чуєте про мене.
\c 2
\v 1 Отож, коли є яка втіха в Христі, коли є яка відрада в любові, коли є яка спільність духа, коли є якесь милосердя і щедрість, -
\v 2 доповніть мою радість, щоб ви думали те саме, мали ту саму любов, були однієї душі й однієї думки.
\v 3 Нічого не робіть для суперечок або для марнословства, але в покорі майте один одного більшим за себе.
\v 4 Хай кожний дбає не про себе, але і про ближнього.
\v 5 Плекайте в собі ті самі думки, що були і в Христа Ісуса.
\v 6 Він, маючи Божу природу, не вважав за здобич бути рівним Богові,
\v 7 але принизив самого себе, прийняв вигляд раба, став подібним до людини, і в подобі з'явився як людина;
\v 8 упокорив себе, став слухняним аж до смерти, — і то до смерти хресної.
\v 9 Тому Бог підніс його, дав йому ім'я понад усяке інше ім'я,
\v 10 щоб перед ім'ям Ісуса вклонилося кожне коліно — і небесних, і земних, і підземних;
\v 11 і щоб кожною мовою визналося, що Ісус Христос — це Господь на славу Бога Батька!
\v 12 Тому, мої улюблені, як ото ви завжди слухали, — не тільки коли я був присутній, але значно більше тепер, коли я відсутній, — зі страхом і тремтінням працюйте для свого спасіння!
\v 13 Бо то Бог викликає у вас і бажання і дію — доброю волею.
\v 14 Все чиніть без нарікання і вагання,
\v 15 щоб ви були непорочними і простими, невинними Божими дітьми серед лукавого й розбещеного роду, серед якого ви сяєте, мов світила в світі,
\v 16 держачи слово життя мені на похвалу в Христовий день, що недаремне я біг, недаремне трудився.
\v 17 Але коли й стаю жертвою при жертві й службі вашої віри, то радію і співрадію з усіма вами.
\v 18 Так само й ви радійте та співрадійте зі мною.
\v 19 Надіюся в Господі Ісусі послати незабаром до вас Тимофія, щоб і я звеселився духом, впевнившись про вас.
\v 20 Бо не маю нікого іншого щирішого, хто б ревніше клопотався про вас;
\v 21 адже всі шукають свого, а не того, що Ісуса Христа.
\v 22 Досвідченість же його знаєте, бо наче син батькові послужив зі мною для благої вістки.
\v 23 Надіюся послати його, щойно довідаюся, що він зі мною.
\v 24 Але сподіваюся в Господі, що й сам незабаром прийду.
\v 25 Вважав за потрібне послати до вас Епафродита — мого брата, помічника і співвояка, та вашого посланця і служителя в моїй потребі.
\v 26 Адже він побивався за всіма вами й тужив, бо ви почули, що він хворів.
\v 27 Бо таки хворів смертельно, але Бог помилував його, — і не тільки його, а й мене, щоб я не переживав смуток за смутком.
\v 28 Отже, швидко послав я його, щоб, побачивши його, ви знову зраділи, та і я був без смутку.
\v 29 Прийміть же його в Господі з повною радістю — і шануйте таких,
\v 30 бо він наблизився був до смерти за справу Христа, наражаючи своє життя на небезпеку, щоб доповнити нестачу ваших послуг для мене.
\c 3
\v 1 Тим часом, брати мої, радійте в Господі. Писати мені вам про це не важко, а для вас потрібно.
\v 2 Стережіться псів, стережіться поганих працівників, стережіться обрізання.
\v 3 Бо обрізання — це ми, які Богові служимо духом, і хвалимося в Христі Ісусі, і не надіємося на тіло,
\v 4 хоч і я й міг би надіятися на тіло. Коли хто й думає надіятися на тіло, то я тим більше:
\v 5 адже обрізаний я восьмого дня, є з роду Ізраїлевого, з племени Веніяминового, єврей з євреїв, за законом — фарисей,
\v 6 за ревністю — переслідувач Церкви, за справедливістю закону — бездоганний.
\v 7 Але що було для мене надбанням, те я вважав за втрату задля Христа.
\v 8 І взагалі, все вважаю за втрату в порівнянні з величчю пізнання мого Господа Христа Ісуса, заради якого я все втратив і вважаю сміттям, щоб здобути Христа,
\v 9 перебувати в ньому не зі своєю праведністю, яка від закону, але через віру в Христа, — з тією праведністю, яка від Бога, від віри;
\v 10 щоб пізнати його, і силу його воскресіння, і спільність його терпінь, уподібнюючись його смерті, -
\v 11 аби якось досягти воскресіння мертвих.
\v 12 Не тому, що я вже досягнув або вже вдосконалився; я борюся, щоб досягти те, для чого здобув мене Ісус Христос.
\v 13 Брати, я себе не вважаю тим, що досягнув. Забуваючи те, що позаду, і прямуючи до того, що попереду,
\v 14 з ревністю женуся до мети — за нагородою високого Божого покликання в Ісусі Христі.
\v 15 Отож, хто досконалий, хай так і думає. Коли ж щось інше думаєте, то й це Бог вам відкриє.
\v 16 Втім, чого досягти, в тому треба й жити.
\v 17 Рівняйтеся на мене, брати, і приглядайтеся до тих, хто поводиться, як ті, що мають нас за взірець.
\v 18 Бо багато хто, про яких я часто говорив вам, нині ж і з плачем кажу, поводяться, як вороги хреста Христового.
\v 19 Їх кінець погибель, їх бог черево, і слава їм на сором, вони про земне думають.
\v 20 Бо наше життя на небі, звідки й очікуємо Спасителя Господа Ісуса Христа,
\v 21 який перетворить тіло нашого пониження, щоб було подібним до його прославленого тіла, силою, якою він може все підкорити собі.
\c 4
\v 1 Тому, мої улюблені й милі брати, радість і вінець мій, — стійте так у Господі, улюблені!
\v 2 Благаю Еводію, благаю також і Синтихію — думайте однаково в Господі.
\v 3 Так само благаю і тебе, вірний приятелю, допомагай їм, що співпрацювали зі мною в поширенні благої вістки, і з Климентом, і з іншими моїми помічниками, імена яких — у книзі життя.
\v 4 Радійте завжди в Господі; і ще раз кажу: радійте.
\v 5 Хай ваша лагідність стане відомою всім людям. Господь близько!
\v 6 Нічим не журіться, але в усьому молитвою та благаннями з подякою висловлюйте ваші прохання Богові.
\v 7 І Божий мир, що перевищує всякий розум, хай береже ваші серця і ваші думки в Ісусі Христі.
\v 8 І — далі, братове: те, що правдиве, що чесне, що справедливе, що чисте, що любе, що хвали гідне; коли яка чеснота або коли яка похвала, — про це роздумуйте.
\v 9 Що навчилися і одержали, що почули й побачили в мені, — оце й чиніть. І Бог миру буде з вами.
\v 10 Зрадів я дуже в Господі, що ви вже знову мали можливість піклуватися про мене. Ви й раніше піклувалися, але не мали відповідної нагоди.
\v 11 Кажу це не наче тому, що чогось потребую, — адже я навчився бути задоволеним тим, що є.
\v 12 Умію жити в покорі, умію бути і в достатку. Звик до всього і в усьому: і насичуватися, і голодувати; мати достаток і нестаток.
\v 13 Усе можу в тому, хто мене зміцнює, — в [Христі].
\v 14 Втім, ви добре зробили, взявши участь у моїй скорботі.
\v 15 Знайте ж ви, филип'яни, що на початку поширення благої вістки, коли я вийшов з Македонії, жодна церква не взяла участи у праві давання і приймання, — тільки ви одні;
\v 16 так що аж двічі посилали ви до Солуня на мої потреби.
\v 17 Не тому, що я шукаю дарів; ні, я шукаю плоду, який примножує вашу славу.
\v 18 Я одержав усе і є забезпечений. Мені вистачає всього, відколи я одержав від Епафродита те, що ви послали, — ніжний запах, мила жертва, приємна Богові.
\v 19 А мій Бог хай задовольнить усяку вашу потребу, — за своїм багатством, у славі, в Ісусі Христі.
\v 20 А Богові, нашому Батькові, — слава на віки віків! Амінь.
\v 21 Вітайте кожного святого в Ісусі Христі. Вітають вас ті брати, що є зі мною.
\v 22 Вітають вас усі святі, особливо ті, що з кесаревого дому.
\v 23 Ласка Господа Ісуса Христа з духом вашим! [Амінь].
\id 
\c 1
\v 1 Багато разів і багатьма способами говорив колись Бог до [наших] батьків через пророків.
\v 2 В останні ж ці дні заговорив до нас через Сина, якого поставив спадкоємцем усього і через якого створив віки.
\v 3 Він, будучи сяйвом слави та образом його сутности, утримуючи все словом своєї сили, вчинивши [собою] очищення [наших] гріхів, — сів праворуч величности на висотах.
\v 4 Він настільки кращий від ангелів, наскільки преславнішим від них є його ім'я, яке він успадкував.
\v 5 Бо кому з ангелів і коли мовилося: Ти є Сином моїм, я нині породив тебе. Або: Я буду йому за Батька, а він буде мені за Сина.
\v 6 Коли ж знову вводить первістка до всесвіту, то каже; І хай поклоняться йому всі Божі ангели.
\v 7 А до ангелів каже: Ти робиш духів своїми ангелами, а палючий вогонь — своїми слугами.
\v 8 І про Сина: Боже, твій престіл до вік віку, і руків'я праведности твоєї — це руків'я твого Царства.
\v 9 Ти полюбив справедливість і зненавидів беззаконня, тому помастив тебе, Боже, твій Бог оливою радости — більше, ніж друзів твоїх.
\v 10 І ще: Ти, Господи, на початку заснував землю, і небеса є ділом твоїх рук.
\v 11 Ті згинуть, а ти — стоятимеш; і всі, мов одяг, зістаряться.
\v 12 Наче одяг, зміниш їх, — і як одяг, вони зміняться. Ти ж є той самий, і рокам твоїм не буде кінця.
\v 13 Кому з ангелів і коли мовив: Сядь праворуч мене, доки не покладу твоїх ворогів підніжком для твоїх ніг?
\v 14 Чи не всі є духами служіння, що посилаються на службу задля тих, які мають успадкувати спасіння?
\c 2
\v 1 Ось чому ми повинні бути дуже уважними до почутого, щоб часом не відпасти.
\v 2 Бо якщо слово, сказане ангелами, було певним, і кожний переступ та непослух дістали справедливу відплату,
\v 3 то як ми уникнемо її, якщо занедбаємо таке велике спасіння? Воно мало початок у проповіді Господа, і було пітверджене в нас тими, хто його почув.
\v 4 А Бог свідчив знаками, і чудами, і різними силами, і роздаванням Святого Духа — за своєю волею.
\v 5 Бо не ангелам підпорядкував майбутній світ, про який говоримо.
\v 6 Засвідчив же десь хтось, кажучи: Чим є людина, що пам'ятаєш про неї, або людський син, що навідуєшся до нього?
\v 7 Ти зробив її не набагато меншою від ангелів, ти увінчав її славою і честю;
\v 8 все підкорив ти під її ноги. Коли ж підпорядкував їй усе, то не залишив нічого, що не було б їй не підпорядковане. Тепер же ще не бачимо, щоб їй усе було підпорядковане.
\v 9 А бачимо Ісуса, який через терпіння смерти був увінчаний славою і честю, який не набагато був меншим від ангелів, щоб за Божою ласкою зазнати за всіх смерти.
\v 10 Бо так і мало бути, що він, — задля якого все і через якого все, який привів багатьох синів до слави, — удосконалив був стражданнями провідника їхнього спасіння.
\v 11 Бо і той, що освячує, і ті, що освячуються, — всі від одного. Через це не соромиться називати їх братами,
\v 12 кажучи: Сповіщу твоє ім'я моїм братам, серед церкви оспівуватиму тебе.
\v 13 І знову: Я буду надіятися на нього. І ще: Ось я і діти, яких мені дав Бог.
\v 14 А що діти стали спільниками тіла й крови, то й він став їхнім спільником, щоб своєю смертю знищити того, хто має владу смерти, тобто диявола,
\v 15 й визволити тих, які через страх смерти усе життя були підпорядковані рабству.
\v 16 Бо не від ангелів приймає, але приймає з Авраамового насіння.
\v 17 Тому треба було йому в усьому уподібнитися братам, щоб бути милосердним і вірним архиєреєм перед Богом, щоб спокутувати людські гріхи.
\v 18 Бо в чому сам постраждав, бувши випробованим, може допомогти й випробовуваним.
\c 3
\v 1 Тому, святі брати, учасники небесного покликання, вважайте на посланця і архиєрея нашого віровизнання — Ісуса,
\v 2 який вірний тому, хто поставив його, як ото і Мойсей у всьому його домі.
\v 3 Бо він гідний настільки більшої слави, ніж Мойсей, наскільки більшу честь має будівничий, ніж дім.
\v 4 Адже кожний будинок хтось будує, а той, хто збудував усе, — Бог.
\v 5 Мойсей же був вірний у всьому його домі, як слуга -для свідчення сказаного.
\v 6 Христос же — як Син у своєму домі, — а цим домом є ми, якщо [аж до кінця впевнено] збережемо відвагу та похвалу надії.
\v 7 Тому так промовляє Святий Дух: Сьогодні, як почуєте його голос,
\v 8 не робіть закам'янілими ваші серця, як ото було під час випробування у день спокуси в пустині, -
\v 9 де [мене] спокушували ваші батьки, — випробовували [мене] й побачили мої вчинки
\v 10 упродовж сорока років. І тому я обурився цим родом і сказав: Постійно вони баламутяться серцем, не пізнали вони моїх шляхів,
\v 11 тому я присягнув у своїм гніві, що вони не ввійдуть до мого спочинку.
\v 12 Остерігайтеся, брати, щоб часом не було в когось із вас лукаве серце, повне невіри, щоб відступити від живого Бога;
\v 13 але потішайте себе щодня, доки це нині триває, щоб не закам'янів дехто з вас оманою гріха.
\v 14 Бо ми стали співучасниками Христа, якщо початок життя твердо збережемо аж до кінця, -
\v 15 як ото мовиться: Сьогодні, коли почуєте його голос, не робіть закам'янілими ваші серця, як було під час нарікань.
\v 16 Бо хто ті, що почули, але прогнівили? Хіба не всі ті, що вийшли з Єгипту з Мойсеєм?
\v 17 Ким же він обурювався сорок років? Чи не тими, що згрішили і чиї кості полягли в пустині?
\v 18 Кому присягав, що не ввійдуть до його спочинку, як не тим, що противилися?
\v 19 І ми бачимо, що вони не змогли ввійти через своє невірство!
\c 4
\v 1 Біймося ж, поки діє обітниця, щоб ми ввійшли до його спочинку, аби не здавалося комусь з вас, що спізнився.
\v 2 Бо й ми, як і вони, одержали добру вістку; але слово, яке слухали, не дало їм користи, бо не слухали з вірою.
\v 3 Входимо ж до спочинку ми, що повірили, як він провістив: Я присягнув був у моїм гніві, що не ввійдуть до мого спочинку, хоч і діла були закінчені при створенні світу.
\v 4 Бо сказав десь про сьомий день отак: І спочив Бог сьомого дня від усіх своїх діл.
\v 5 І знову тут: Не ввійдуть до мого спочинку.
\v 6 Отож виходить, що деякі ввійдуть до нього, а ті, що раніше одержали добру вістку, не ввійшли через непокірливість.
\v 7 І знову призначає якийсь день — сьогодні, — кажучи через Давида по багатьох роках те, про що раніше йшлося: Сьогодні, як почуєте його голос, не робіть закам'янілими ваших сердець.
\v 8 Бо якби Ісус дав їм спочинок, то не казав би після цього про інший день.
\v 9 Збережено ж суботу для Божого люду,
\v 10 бо хто ввійшов до його спочинку, той і відпочив від своїх діл, — як Бог від своїх.
\v 11 Тож поспішімо ввійти до того спочинку, щоб хтось не впав у непокору — за тим прикладом.
\v 12 Бо Боже слово живе й діє, воно гостріше від усякого двосічного меча і проходить аж до поділу душі й духа, суглобів і мозку, судить думки й помисли серця.
\v 4.13 І нема створіння, яке сховалося б від нього, але все відкрите й виявлене перед його очима, — йому дамо звіт!
\v 14 Отож, маючи великого архиєрея, який пройшов небо, — Ісуса, Божого сина, — тримаймося віровизнання.
\v 15 Бо не маємо архиєрея, який не може співчувати нашим слабостям, але випробовуваний у всьому, як і ми, за винятком гріха.
\v 16 Приступім, отже, сміливо до престолу ласки, щоб одержали ми милосердя і знайшли ласку для своєчасної допомоги.
\c 5
\v 1 Кожний же архиєрей, який добирається з-поміж людей, ставиться для людей у Божих справах, щоб приносив дари та жертви за гріхи;
\v 2 щоб міг співчувати необізнаним та і що заблукали, бо й сам перейнятий слабістю,
\v 3 і тому повинен приносити жертви за гріхи як за людей, так і за себе.
\v 4 І ніхто сам від себе не приймає чести, але тільки покликаний Богом, як ото Аарон.
\v 5 Так і Христос не сам себе прославив, щоб стати архиєреєм, але той, що казав до нього: Ти мій Син, я сьогодні породив тебе.
\v 6 І в іншому місці говорить: Ти священик навіки за чином Мелхиседека.
\v 7 Він, коли був у своєму тілі, принісши з великим риданням і сльозами благання і молитви до того, який може спасти його від смерти, і був вислуханий за благочестя.
\v 8 Хоч він і Син, проте навчився послуху від того, що потерпів.
\v 9 Удосконалившись, він став причиною вічного спасіння всіх, хто йому слухняний, -
\v 10 і Бог назвав його архиєреєм за чином Мелхиседека.
\v 11 Про це нам треба б багато сказати, — та нелегко це висловити, бо ви стали нездатні слухати.
\v 12 Адже ви, що мали б бути вчителями з огляду на вік, а знову потребуєтє, щоб вас хтось навчав слів Божих з самого початку, — потребуєтє молока, а не твердої їжї.
\v 13 Бо кожний, хто бере молоко, — ще недосвідчений у слові правди, бо є немовлям.
\v 14 А тверда їжа — для дорослих, які мають випробовані звичкою почуття., щоб розрізняти добро і зло.
\c 6
\v 1 Тому залишимо початки Христової науки і звернімося до досконалости, щоб знову не покладати основи — покаяння з мертвих діл та віри в Бога -
\v 2 навчання про хрещення і покладання рук, про воскресіння мертвих і про вічний суд.
\v 3 І це зробимо, якщо Бог дозволить.
\v 4 Бо неможливо, щоб ті, що раз просвітилися, і скуштували небесного дару, і стали учасниками Святого Духа,
\v 5 і скуштували добра Божого слова та сили майбутнього віку, -
\v 6 відпали; знову обновлялися до покаяння — і вдруге розпинали та зневажали в собі Божого Сина!
\v 7 Бо земля, що напилася дощу, що часто її окропляє, — яка родить добре зілля тим, які її обробляють, — одержує благословення від Бога.
\v 8 А та, що зростила терня і бур'ян, — непотрібна і близька до прокляття, її кінець — спалення.
\v 9 Улюблені, ми певні, що з вами краще і що тримаєтеся спасіння, хоч і так говоримо.
\v 10 Бо Бог не є несправедливий, щоб забути ваше діло і [працю] любови, яку показали ви стосовно його імени, послуживши і служачи святим.
\v 11 Бажаємо ж, щоб кожний із вас виявляв ту саму дбайливість на певність надії аж до кінця,
\v 12 щоб не були ви ледачими, а наслідували тих, що вспадковують обітниці вірою і терпінням.
\v 13 Бог, давши обітницю Авраамові й не маючи ким більшим клястися, — поклявся собою,
\v 14 кажучи: По правді благословляючи, — благословлю тебе і, розмножуючи, — розмножу тебе.
\v 15 Тож бувши терплячим, одержав обітницю.
\v 16 Люди клянуться вищим, — адже клятва для підтвердження є край усякої їхньої незгоди.
\v 17 Тим більше Бог, бажаючи показати спадкоємцям обітниці незмінність свого рішення, склав клятву,
\v 18 щоб у тих двох незмінних речах, у яких неможливо, щоб обманув Бог, — і мали велику втіху ми, які прибігли триматися за теперішню надію.
\v 19 Вона, мов якір для душі, твердий та певний, і входить усередину за внутрішню заслону,
\v 20 куди за нас увійшов предтеча Христос, ставши навіки архиєреєм за чином Мелхиседека.
\c 7
\v 1 Бо цей Мелхиседек, цар Салимський, священик Бога Всевишнього, зустрів був Авраама, коли той повертався з бою з царями, і благословив його;
\v 2 і Авраам виділив йому десятину з усього; він насамперед означає цар справедливости; потім же — і цар Салимський, тобто цар миру, -
\v 3 без батька, без матері, без родоводу, який не має ні початку днів, ані кінця життя; він подібний до Божого Сина і залишається священиком назавжди.
\v 4 Бачите, яким великим є той, кому патріярх Авраам дав десятину найкращої здобичі!
\v 5 Ті з синів Левія, що одержують священство, мають заповідь за законом брати десятину з людей, тобто із своїх братів, хоч і вони з роду Авраама.
\v 6 А той, що не був з їхнього роду, взяв десятину від Авраама, і поблагословив того, що мав обітниці.
\v 7 Без жодної суперечки — менше благословляється більшим.
\v 8 І тут десятини одержують смертні люди, а там — той, про кого свідчать, що він живий.
\v 9 І, так би мовити, через Авраама й Левій, що бере десятини, дав десятину,
\v 10 бо ще не народився від батька, коли його зустрів Мелхиседек.
\v 11 Отже, якби досконалість була через левітське священство, — адже через нього народ одержав закон, — то навіщо треба було, щоб з'явився ще інший священик — за чином Мелхиседека, а не названий за чином Аарона?
\v 12 Це тому, що зі зміною священства, треба, щоб змінився і закон.
\v 13 Бо той, про кого йдеться, належав до іншого племени, з якого ніхто не мав участи в жертівнику.
\v 14 Відомо ж бо, що наш Господь походив з Юди, — а про це плем'я Мойсей нічого не говорив щодо священства.
\v 15 Це стає ще яснішим, коли за подобою Мелхиседека з'являється інший священик,
\v 16 який був таким не за законом тілесної заповіді, але за силою незнищенного життя.
\v 17 Бо свідчить: Ти священик навіки за чином Мелхиседека.
\v 18 Попередня заповідь скасовується через її немічність і некорисність;
\v 19 бо закон нічого не вдосконалив; зміна ж на кращу надію, якою ми наближаємося до Бога.
\v 20 І наскільки це не без клятви, — бо вони стали священиками без клятви,
\v 21 а цей з клятвою через того, хто до ного каже: Поклявся Господь і не розкається, що ти є священиком навіки [за чином Мелхиседека],
\v 22 настільки й Ісус став запорукою кращого заповіту.
\v 23 Тих священиків було багато, бо смерть не давала залишатися їм, -
\v 24 а цей, перебуваючи вічно, має священство нескінченне.
\v 25 Тому, будучи завжди живим, і може завжди спасати тих, що приходять до Бога через нього, щоб заступався за них.
\v 26 Отакого потрібно було нам архиєрея — святого, незлобивого, невинного, відділеного від грішників, вищого від неба;
\v 27 який не має потреби щодня, як архиєреї, приносити жертву спочатку за свої гріхи, а потім за гріхи народу. Бо він це зробив раз, принісши себе.
\v 28 Адже закон велів наставляти архиєреями людей, що мають неміч; а слово клятви, що після закону, поставило навіки досконалого сина.
\c 8
\v 1 У тому, про що я веду мову, головним є ось що: маємо такого архиєрея, який сів на небі праворуч престолу величі.
\v 2 Він — служитель святих і шатра правди, яке настановив Господь, а не людина.
\v 3 Бо кожний архиєрей настановляється на те, щоб приносити дари й жертви; тому й потрібно, щоб і цей мав що принести.
\v 4 Коли б він був на землі, то не був би священиком, бо є ті, що приносять дари за законом
\v 5 і які служать образові й тіні небесного, як ото було сказано Мойсеєві, коли мав зробити шатро: Пильнуй, кажу, і зроби все за зразком, який був показаний тобі на горі.
\v 6 А він тепер одержав краще служіння, бо він є посередником кращого заповіту, узаконеного на кращих обітницях.
\v 7 Бо якщо б перший закон був бездоганним, то не шукалося б місця для другого.
\v 8 Докоряючи їм, мовить: Ось надходять дні, мовить Господь, коли з домом Ізраїля і з домом Юди Я укладу Новий Завіт.
\v 9 Не за заповітом, який я уклав був з їхніми батьками того дня, коли взяв я їх за руку, щоб їх вивести з Єгипетської землі. Але оскільки вони порушили мій заповіт, то я їх покинув, каже Господь.
\v 10 А це завіт, який я укладу з домом Ізраїля після тих днів, говорить Господь, — покладу мої закони в їхній розум, напишу їх на їхніх серцях, і буду для них Богом, і вони будуть для мене народом.
\v 11 І кожний не буде навчати свого ближнього й свого брата, кажучи: Пізнай Господа: — бо всі пізнають мене, від малого аж до їхнього великого.
\v 12 Буду бо я милосердий до їхніх несправедливостей і більше не згадаю їхніх гріхів [та їхніх беззаконь].
\v 13 Коли ж мовить новий, то тим самим перший визнає старим; а те, що давніє і старіє, близьке до зітління.
\c 9
\v 1 Перший же мав постанови, служби та земну святиню.
\v 2 Бо спочатку було збудоване шатро, в якому були і свічник, і стіл, і хліби принесення, що називається святим.
\v 3 За другою ж заслоною — шатро, що зветься святе святих,
\v 4 що має і золоту кадильницю, і ковчег заповіту, кутий всюди золотом, у якому була золота посудина, що має манну, і палиця Аарона, що розцвіла, і таблиці заповіту.
\v 5 Над ним же — херувими слави, що затінюють вівтар, про які нині не час говорити докладно.
\v 6 Згідно з установленням, до першого шатра постійно входили священики, щоб виконувати служби;
\v 7 до другого — один раз на рік заходив лише архиєрей, — не без крови, яку приносив за себе і за гріхи народу.
\v 8 Святий Дух засвідчує це, що шлях до святині ще не відкритий, коли ще стоїть перше шатро.
\v 9 Воно — образ теперішнього часу, в якому приносяться дари й жертви, що не можуть удосконалити сумління того, хто служить,
\v 10 що тільки в їжі, напоях, різних обмиваннях, оправдання для тіла, — і залишаються аж до часу виправлення.
\v 11 Христос же прийшов як архиєрей майбутніх благ — з більшим, досконалішим, нерукотворним шатром, тобто нетутешнього творення,
\v 12 і не з кров'ю цапів і телят, але з власною кров'ю увійшов він один раз до святині та й набув вічного відкуплення.
\v 13 Бо якщо кров козлів і телят та попіл телиць, коли покроплять, освячує нечистих на очищення тіла, -
\v 14 то наскільки більше кров Христа, який Святим Духом приніс себе незаплямованим Богові, очистить наше сумління від мертвих діл, щоб ми служили живому Богові.
\v 15 І тому він є посередником Нового Завіту, щоб через смерть для відкуплення від прогріхів, у першому Завіті, покликані одержали обітницю вічної спадщини.
\v 16 Бо де заповіт, там має бути смерть заповітника;
\v 17 адже ж заповіт має силу після мертвих, і не має жодної вартости, коли живе заповітник.
\v 18 Отож і перший не був освячений без крови.
\v 19 Адже Мойсей, проголосивши усі заповіді за законом, усім людям узявши кров цапів і телят разом з водою та червоною вовною, з ісопом та й покропив самі ж оті книги, і весь народ,
\v 20 промовляючи: Це кров заповіту, який заповів вам Бог.
\v 21 І шатро, і весь посуд для служіння також окропив кров'ю.
\v 22 І відтоді все за законом очищується кров'ю, і без кровопролиття не буває відпущення.
\v 23 Отож, треба було, щоб образи небесних отак очищалися, а саме небесне — кращими від цих жертвами.
\v 24 Бо Христос не ввійшов до рукотворної святині, яка мала вигляд правдивої, але до самого неба, щоб тепер з'явитися перед Божим обличчям за нас.
\v 25 І не для того, щоб багато разів приносити себе, як ото архиєрей входить до святого щороку з чужою кров'ю, -
\v 26 інакше треба було б йому багато разів терпіти від створення всесвіту. Тепер же з'явився він один раз наприкінці віків, щоб своєю жертвою знищити гріх.
\v 27 І так, як установлено людям один раз умерти, а потім суд, -
\v 28 так і Христос раз приніс себе, щоб узяти гріхи багатьох; вдруге ж з'явиться не задля гріха, тим, що очікують його [з вірою] на спасіння.
\c 10
\v 1 Бо закон, маючи тінь майбутнього добра, а не сам образ речей, тими самими жертвами, які щороку постійно приносяться, не може ніколи вдосконалити тих, що приходять.
\v 2 Інакше вони перестали б приноситися, бо не було б більше жодного відчуття гріхів у тих, які служать і які раз очистилися.
\v 3 Але в них є усвідомлення гріхів щороку,
\v 4 бо неможливо, щоб кров телят і цапів відпускала гріхи.
\v 5 Тому, входячи до світу, каже: Жертви й приношення ти не схотів, але тіло ти дав мені.
\v 6 Всепалення і жертви за гріхи тобі не сподобалися.
\v 7 Тоді я сказав: Ось іду, — на початку книги написано про мене, щоб виконати Боже, твою волю.
\v 8 Сказавши спочатку, що ні жертви, ні приношень, ні всепалень за гріхи, — які згідно з законом приносяться, — не забажав ти і не вподобав собі-
\v 9 потім додав: Ось іду, щоб виконати волю твою. Скасовує він перше, щоб поставити друге.
\v 10 В тій волі ми освячені одноразовим принесенням тіла Ісуса Христа.
\v 11 І кожний священик стоїть щоденно на службі, і багато разів приносить ті самі жертви, які ніколи не можуть скасувати гріхів.
\v 12 Він же, раз принісши жертву за гріхи, завжди сидить праворуч Бога,
\v 13 далі очікуючи, доки його вороги не будуть покладені підніжжям його ніг.
\v 14 Бо одним приношенням він назавжди вдосконалив тих, що освячуються.
\v 15 Свідчить же нам і Святий Дух, згідно із сказаним:
\v 16 Оце і є заповіт, що я його заповідаю їм по тих днях, — мовить Господь. — Дам мої закони в їхні серця, і запишу їх у їхній розум, -
\v 17 і більше не згадаю їхніх гріхів та їхніх беззаконь.
\v 18 А де є відпущення їх, там немає приношення за гріхи.
\v 19 Отож, брати, маємо сміливість заходити до святині кров'ю Ісуса -
\v 20 новою і живою дорогою, яку він відкрив нам заслоною, тобто своїм тілом,
\v 21 і великого архиєрея в Божім домі.
\v 22 Приступаймо ж із щирим серцем, у повноті віри, очистивши серця від недоброго сумління, обмивши тіла чистою водою.
\v 23 Непохитно держімо визнання надії, — бо вірний той, що обіцяв!
\v 24 Будьмо уважні один до одного, заохочуймо до любови та добрих діл;
\v 25 не залишаймо своїх зібрань, як ото деякі ввели у звичку; але заохочуймося, — і тим більше, чим більше бачите, що наближається день.
\v 26 Бо коли ми добровільно грішимо після того, як одержали пізнання правди, то нема більше жертви за гріхи;
\v 27 а є якесь страшне очікування суду і палаючого вогню, що має пожерти противників.
\v 28 Як хто відрікся закону Мойсея, той без милосердя гине при двох або трьох свідках.
\v 29 Зважте, якої гіршої муки заслужить той, хто потоптав Божого Сина, хто не пошанував крови заповіту, якою освятився, хто зневажив Духа ласки?
\v 30 Ми знаємо того, хто сказав: У мене помста — і я відплачу, [говорить Господь]. І знову: Господь судитиме свій народ.
\v 31 Страшна річ — потрапити в руки живого Бога!
\v 32 Згадуйте ж минулі дні, коли ви, просвітившись, зазнали великої боротьби терпінь,
\v 33 бувши або видовищем у зневагах і знущаннях, або ж спільниками тих, що мали таке життя.
\v 34 Ви ж терпіли разом із в'язнями, з радістю приймали розграбування вашого майна, знаючи, що маєте для себе вічне й ліпше майно [на небі].
\v 35 Тож не відкидайте вашої сміливости, бо вона має велику винагороду.
\v 36 Вам потрібна терпеливість, щоб виконати Божу волю і одержати обітницю.
\v 37 Бо ще трохи, — дуже недовго — і прийде той, хто йде, — і не забариться.
\v 38 Праведний мій житиме вірою, а коли відступить, то моя душа не матиме вподобання в ньому.
\v 39 Ми ж не з тих, що відступають на загибель, але з тих, що вірять для спасіння душі.
\c 11
\v 1 Віра ж є підставою для надії, доказом речей, недоступних для споглядання.
\v 2 У ній були засвідчені давні.
\v 3 Вірою розуміємо, що віки створені Божим словом, тож із невидимого постало видиме.
\v 4 Вірою Авель приніс Богові більшу жертву, ніж Каїн, нею засвідчено, що він є праведником, бо про його дари свідчив Бог; нею він промовляє і після смерти.
\v 5 Вірою Енох був перенесений, щоб не побачив смерти; і його не знайшли тому, що Бог його переніс. Бо перед перенесенням було засвідчено, що він догодив Богові.
\v 6 Без віри неможливо догодити. Тим, що приходять до Бога, треба вірити, що він є, і що винагороджує тих, які його шукають.
\v 7 Вірою Ной, одержавши об'явлення про те, чого ще не бачив, зі страхом зробив корабля для врятування свого дому; чим засудив увесь світ і став спадкоємцем тієї справедливости, яка походить з віри.
\v 8 Вірою Авраам, коли був покликаний іти на місце, яке мав одержати в спадщину, — послухався і пішов, не відаючи, куди йде.
\v 9 Вірою прибув до обіцяної землі, мов до чужої, оселившись під шатрами з Ісааком і Яковом — співспадкоємцями тієї самої обітниці;
\v 10 бо очікував заснування міста з підвалинами, творцем і будівничим якого є Бог.
\v 11 Вірою ж і сама Сарра, бувши неплідною, дістала силу прийняти насіння — і [народила] в похилому віці, бо вважала вірним того, що обіцяв.
\v 12 І тому з одного — й до того ж завмерлого — народилося так багато, — наче зірок на небі, наче піску незліченного край моря.
\v 13 Усі вони повмирали у вірі, не одержавши обітниць, але здалека побачили їх, і привітали, і визнали, що вони є чужинцями і приходьками на землі.
\v 14 Бо ті, що так кажуть, визнають, що шукають батьківщини.
\v 15 І якби пам'ятали те, звідки відійшли, то мали б доста часу повернутися.
\v 16 Нині ж кращого бажають, тобто небесного. Тому Бог не соромиться їх називати себе їхнім Богом: адже він приготував їм місто.
\v 17 Авраам, бувши випробовуваний вірою, привів Ісаака, і маючи обітниці, приніс єдинородного сина,
\v 18 до якого було сказано, що в Ісаакові назветься твоє насіння.
\v 19 Бо він зрозумів, що Бог має силу воскресити з мертвих, тому й одержав його як прообраз.
\v 20 Вірою в майбутнє поблагословив Ісаак Якова та Ісава.
\v 21 Вірою Яків, помираючи, поблагословив кожного з Йосипових синів — і схилився на руків'я своєї палиці.
\v 22 Вірою Йосип, помираючи, нагадував про вихід синів Ізраїля і зробив заповіт про свої кості.
\v 23 Вірою Мойсей, коли народився, то три місяці переховуваний був своїми батьками, бо побачили вони, що дитя гарне, і не злякалися наказу царя.
\v 24 Вірою Мойсей, коли виріс, відмовився називатися сином фараонової доньки;
\v 25 він краще зволив терпіти з Божим народом, ніж мати насолоду дочасного гріха.
\v 26 Він уважав наругу Христа за більше багатство, ніж скарби Єгипту, — бо споглядав винагороду.
\v 27 Вірою покинув Єгипет, не злякавшись гніву царя, бо стояв непохитно, як той, що бачить Невидимого.
\v 28 Вірою справив він Пасху й пролиття крови, щоб той, що вигублював первістків, не доторкнувся до них.
\v 29 Вірою перейшли Червоне море, наче суходіл, на що спокусилися були й єгиптяни, але потонули.
\v 30 Вірою впали єрихонські мури по семиденнім обходженні.
\v 31 Вірою розпусниця Рахав не згинула з невірними, з миром прийнявши розвідників.
\v 32 І що ще скажу? Бо мені не стане часу, як розповідатиму про Гедеона, Варака, Самсона, Ефтая, Давида, Самуїла та про інших пророків,
\v 33 які вірою перемогли царства, вчинили справедливість, одержали обітниці, замкнули лев'ячі пащі,
\v 34 згасили силу вогню, втекли від гострого меча, набули сили в недузі, були сильними у війнах, обернули до втечі полки чужинців.
\v 35 Жінки одержали через воскресіння своїх мертвих; інші ж були закатовані, не одержавши спасіння, щоб мати краще воскресіння.
\v 36 Ще інші зазнали наруги та ран, а також кайданів і в'язниць.
\v 37 Були побиті камінням, були перерізані, вмерли, зарубані мечем, тинялися в овечих і в козячих шкурах — збідовані, знедолені, покривджені.
\v 38 Ті, яких світ не був вартий, тинялися в пустинях, у горах, у печерах, у темних яругах.
\v 39 І всі вони, засвідчені вірою, не одержали обітниці;
\v 40 бо Бог передбачив, для нас щось краще, — щоб вони не без нас одержали досконалість!
\c 12
\v 1 Тому й ми, маючи довкола таку велику хмару свідків, відкиньмо всяку гордість та гріх, що нас легко обплутує, терпляче прямуймо до тієї боротьби, що перед нами, -
\v 2 дивлячись на начальника віри й вершителя, на Ісуса, який, замість належної йому радости, перетерпів, не зважаючи на сором, хреста і сів праворуч Божого престолу.
\v 3 Подумайте ж про того, хто від грішників перетерпів таку наругу проти себе, щоб і вам не знемогтися та не впасти своїми душами.
\v 4 Ви ще не боролися до крови, воюючи проти гріха.
\v 5 І забули про нагадування, яке вам, як синам, було сказане: Мій сину, не нехтуй Господніх доган і не падай духом, коли він картає.
\v 6 Бо кого Господь любить, того й карає, і б'є кожного сина, якого приймає.
\v 7 Якщо терпите догани, Бог з вами поводиться, як із синами. Хіба є такий син, якого батько не картає?
\v 8 Якщо ж ви залишилися без картання, якого зазнали всі, тоді ви байстрюки, а не сини.
\v 9 До того ж ми мали батьків, що карали наше тіло, і боялися; то чи не значно більше повинні підкоритися Батькові духів, щоб жити?
\v 10 Ті на короткий час карали нас, коли вважали це за потрібне; а цей — для нашої користи, щоб ми стали учасниками його святости.
\v 11 Бо кожна кара нинішнього часу не вважається радістю, але смутком; згодом же ті, що навчені нею, дістають мирний плід справедливости.
\v 12 Тому випростайте опущені руки й ослаблені коліна,
\v 13 і стежки для ваших ніг зробіть прямими, щоб кульгаве не збочило, але щоб виправилося.
\v 14 Майте мир з усіма і святість, без яких ніхто не побачить Господа.
\v 15 Пильнуйте, щоб ніхто не був позбавлений Божої ласки. Щоб у когось не виріс гіркий корінь та щоб не наробив прикрощів, і ним щоб багато хто не опоганився.
\v 16 Щоб не був хто блудником або нечестивцем, як Ісав, що за одну їжу віддав своє першорідство.
\v 17 Бо ж знайте, що й тоді, як забажав був успадкувати благословення, — був відкинений, бо не знайшов можливости покаятися, хоч слізно його шукав.
\v 18 Бо ви не приступили [до гори], до якої можна доторкнутися, та до палаючого вогню, і хмари, і темряви, і бурі,
\v 19 і звука сурми, і голосу слів, від якого ті, що чули, відмовилися, щоб більше не мовилося до них слово,
\v 20 бо не терпіли того, хто наказував: Коли й звірина доторкнеться до гори, буде побита камінням.
\v 21 І таким страшним було те видіння, що Мойсей сказав: Я жахаюся і тремчу.
\v 22 Але ви приступили до гори Сіон, до міста живого Бога, до небесного Єрусалима, до десятків тисяч ангелів,
\v 23 і торжество собору первістків, записаних на небі, до судді всіх — Бога, і до духів праведників, і досконалих,
\v 24 і до посередника Нового Завіту — Ісуса, і до крови очищення, що краще промовляє від Авелевої.
\v 25 Пильнуйте, — не зрікайтеся того, хто говорить. Бо як не повтікали вони, що зреклися того, хто пророкував на землі, тим більше ми, коли зрікаємося того, хто з неба,
\v 26 і голос якого тоді захитав землю, і який тепер обіцяв кажучи: Ще раз я струсону не тільки землею, але й небом?
\v 27 Оце ще раз означає заміну похитаного як такого, що створене, — аби залишилося тільки непохитне.
\v 28 Тому одержуючи непохитне царство, маємо ласку, якою шанобливо служимо Богові — з побожністю і страхом.
\v 29 Бо наш Бог — це нищівний вогонь.
\c 13
\v 1 Нехай утверджується братолюбство.
\v 2 Не забувайте гостинности, бо нею деякі, не знаючи, прийняли ангелів.
\v 3 Пам'ятайте про в'язнів, наче з ними зв'язані; про тих, що терплять, бо й ви самі перебуваєте в тілі.
\v 4 Подружжя в усіх хай буде чесним і ліжко безплямним, розпусників же і перелюбників судитиме Бог.
\v 5 У поведінці будьте не грошолюбні, задоволені тим, що маєте. Бо він сказав: Я тебе не залишу і не відступлю від тебе!
\v 6 Тому ми відважуємося сказати: Господь — мені помічник, і я не злякаюся. Що зробить мені людина?
\v 7 Згадуйте ваших наставників, які проповідували вам Боже слово, і, споглядаючи кінець їхнього життя, наслідуйте віру.
\v 8 Ісус Христос учора, сьогодні і навіки той самий!
\v 9 Не приставайте до всіляких чужих вчень. Бо добре скріплювати серця ласкою, а не стравами, від яких не мали користи ті, що за ними ходили.
\v 10 Маємо жертівника, з якого не мають права їсти ті, що в шатрі заповіту служать.
\v 11 Бо тіла тих тварин, кров яких архиєрей вносить до святого за гріхи, спалюються поза табором.
\v 12 Тому й Ісус, щоб освятити народ своєю кров'ю, потерпів поза брамою.
\v 13 Тож виходьмо до нього поза табір, несучи його наругу,
\v 14 бо не маємо тут постійного міста, але шукаємо майбутнього.
\v 15 Отож, через нього завжди приносьмо жертву хвали Богові, тобто плід вуст, що прославляють його ім'я.
\v 16 Не забувайте чинити добро, спілкуйтеся, бо такими жертвами догождаєте Богові.
\v 17 Слухайтеся ваших наставників, підкоряйтеся їм, бо вони дбають про ваші душі, як ті, що мають дати звіт. Хай же вони роблять це з радістю, а не із зітханням, бо це для вас не корисне.
\v 18 Моліться за нас, бо надіємося, що маємо добре сумління, в усьому бажаючи поводитися чесно.
\v 19 Особливо ж прошу робити це, щоб я швидше був повернений вам.
\v 20 Бог же миру, що підняв з мертвих кров'ю вічного заповіту великого пастиря овець — нашого Господа Ісуса, -
\v 21 хай удосконалить вас у всякім добрім ділі, щоб виконати його волю, чинячи в вас усе миле для нього — через Ісуса Христа, якому слава на віки віків! Амінь.
\v 22 Прошу ж вас, брати, прийміть слово втіхи. Адже я написав вам коротко.
\v 23 Знайте, що наш брат Тимофій відпущений — і я разом з ним; якщо він незабаром прийде, я вас побачу.
\v 24 Вітайте всіх ваших наставників та всіх святих. Вітають вас ті, що в Італії.
\v 25 Ласка з усіма вами! [Амінь]
\id 
\c 1
\v 1 Яків, раб Бога й Господа Ісуса Христа, — дванадцятьом поколінням, які є в розсіянні: вітаю!
\v 2 Брати мої, майте повну радість, коли впадаєте в різні спокуси,
\v 3 знаючи, що випробування вашої віри виробляє витривалість.
\v 4 А витривалість хай має досконале діло, щоб ви були досконалі та бездоганні і щоб нічого вам не бракувало.
\v 5 Коли ж кому з вас бракує премудрости, хай просить у Бога, який дає всім щедро і не докоряє, — і йому буде дано.
\v 6 Хай просить з вірою, без жодного сумніву. Бо хто має сумнів, той подібний до морської хвилі, колиханої і розвіюваної вітрами.
\v 7 Хай та людина не думає, що одержить щось від Господа,
\v 8 бо муж двоєдушний — непостійний на всіх своїх дорогах.
\v 9 Хай же хвалиться упокорений брат своїм вивищенням,
\v 10 а багатий — своїм приниженням, бо він мине, як цвіт трави.
\v 11 Засяяло сонце зі спекою і висушило траву — і цвіт її відпав, і зникла краса її виду. Так само й багатий у дорогах своїх зів'яне.
\v 12 Блаженний муж, що подолає спокусу, тому що, бувши випробуваним, дістане вінець життя, якого [Господь] обіцяв тим, хто його любить.
\v 13 Ніхто із випробовуваних хай не каже, що він Богом випробуваний, бо не випробовувається Бог злом, і не випробовує нікого.
\v 14 Кожен випробовувається власною пожадливістю, що зводить і ошукує.
\v 15 Тоді пожадливість, зачавши, породжує гріх, а вчинений гріх породжує смерть.
\v 16 Не піддавайтесь омані, улюблені брати мої.
\v 17 Кожне добре дання і кожний досконалий дар є згори, бо сходить від Батька світла, у якого нема зміни чи тіні переміни.
\v 18 Забажавши, він породив нас словом правди, щоб ми стали наче початком його творінь.
\v 19 Знайте, улюблені брати мої: хай же буде всяка людина швидка до слухання, забарна до говоріння, повільна до гніву.
\v 20 Бо гнів людський не чинить Божої справедливости.
\v 21 Тому, відклавши всяку нечисть і надмір злоби, лагідно прийміть посіяне слово, що може спасти ваші душі.
\v 22 Будьте ж виконавцями слова, а не тільки слухачами, що ошукують самі себе.
\v 23 Бо коли хто є слухачем слова, а не виконавцем, той уподібнився до людини, що розглядає риси свого обличчя в дзеркалі.
\v 24 Бо побачив себе й відійшов і одразу забув, яким був.
\v 25 А хто дивиться на досконалий закон свободи і пробуває в ньому, той не слухач-забудько, а виконавець діла; цей буде блаженний у своїх ділах.
\v 26 Коли хто думає, що він [між вами] побожний, але не приборкує свого язика, той лиш зводить своє серце; його чеснотливість — марна.
\v 27 Чиста й непорочна чеснотливість перед Богом і Батьком — це відвідувати сиріт і вдів у їхнім горі, і зберегти себе чистим від світу.
\c 2
\v 1 Брати мої, незважаючи на обличчя, майте віру в нашого Господа слави — Ісуса Христа.
\v 2 Бо коли до вашого зібрання ввійде чоловік із золотим перснем, у блискучих шатах і ввійде бідар у вбогому одязі,
\v 3 і ви поглянете на того, хто в шатах блискучих, і скажете: Ти сядь отут зручно; а бідному скажете: Ти стань отам або сядь тут на моєму підніжку-
\v 4 то чи не вчинили ви поділ між собою, чи не стали злодумними суддями?
\v 5 Слухайте, улюблені брати мої: чи не Бог вибрав бідних світу як багатих вірою і спадкоємців Царства, яке обіцяв тим, хто його любить?
\v 6 А ви зневажили бідаря. Хіба не багаті гнітять вас, і хіба не вони тягнуть вас на суди?
\v 7 Хіба не вони ганьблять добре ім'я, яким вас названо?
\v 8 Отже, коли ви виконуєте царський закон згідно з написаним: Люби свого ближнього, як самого себе, — добре робите.
\v 9 Коли ж дивитеся на обличчя, то чините гріх; закон засуджує вас як винуватців.
\v 10 Бо хто ввесь закон збереже, а згрішить в одному, той став винним у всьому;
\v 11 бо хто сказав: Не чини перелюбу, той сказав і: Не вбивай. Коли ж не робиш перелюбу, а вбиваєш, ти став порушником закону.
\v 12 Так говоріть і так робіть, бо будете суджені законом волі.
\v 13 Бо суд без милосердя на того, хто не вчинив милосердя. Милосердя — понад суд.
\v 14 Яка користь, брати мої, коли хтось каже, що віру має, а діл не має? Чи віра може його спасти?
\v 15 Коли [ж] брат або сестра будуть голі й позбавлені щоденної їжі,
\v 16 а їм хтось із вас скаже: Ідіть з миром, грійтеся та їжте, але не дасть їм потрібного для тіла, — яка з цього користь?
\v 17 Так і віра, коли нема діл, є мертвою в собі.
\v 18 Але хтось скаже: Маєш віру, а я маю діла, покажи мені твою віру без діл, а я покажу тобі [мою] віру з моїх діл.
\v 19 Чи віруєш ти, що один Бог? Добре робиш. Але й біси вірять і тремтять.
\v 20 Чи ж не хочеш зрозуміти, о марна людино, що віра без діл мертва?
\v 21 Наш батько Авраам хіба не з діл виправдався, принісши свого сина Ісаака на жертівника?
\v 22 Чи не бачиш, що віра співдіяла його ділам, і віра вдосконалилася з діл.
\v 23 І сповнилося Писання, що каже: Повірив же Авраам Богові, і зараховано йому в праведність, і був названий Божим другом.
\v 24 Чи не бачите, [отже], що й із діл людина виправдується, а не лише з самої віри.
\v 25 Так само й блудниця Рахав хіба не з діл виправдалася, прийнявши розвідників і вивівши іншою дорогою?
\v 26 Бо як тіло без духа мертве, так і віра без діл — мертва.
\c 3
\v 1 Брати мої, хай не багато хто стає вчителями, знаючи, що приймемо більший засуд.
\v 2 Бо всі багато грішимо. Коли ж хто не грішить словом, це досконалий чоловік здатний приборкати і все тіло.
\v 3 Ось і коням вкладаємо вуздечки в рот, щоб нам корилися, і керуємо всім їхнім тілом.
\v 4 Ось і кораблі, хоч які великі та гнані бурхливими вітрами, повертаються малим стерном, куди [лиш] хоче стерновий.
\v 5 Так само і язик: хоч і малий член, а дуже хвалиться. Ось який малий вогонь, а спалює великий ліс.
\v 6 І язик — це вогонь: світ неправди. Язик [так] поставлений між нашими членами, що занечищує все тіло і підпалює круг буття, а самого палить геєнна.
\v 7 Бо всякий рід звірів і птахів, гадів і риб приборкується і є приборканий людською природою,
\v 8 а язика ніхто з людей не може приборкати; він — зло нескінченне, повний смертоносної отрути.
\v 9 Ним благословляємо Господа й Батька і ним проклинаємо людей, які створені за Божою подобою.
\v 10 З тих самих вуст виходить благословення і прокляття. Не годиться, брати мої, щоб це було так.
\v 11 Хіба з одного джерела виходить вода солодка й гірка?
\v 12 Чи може, брати мої, смоковниця родити оливки або виноградна лоза — смокву? Ані солонець не може давати солодкої води.
\v 13 Хто премудрий і досвідчений між вами? Хай покаже свої діла в лагідній мудрості доброго життя.
\v 14 Коли ж маєте гірку заздрість і сварливість у ваших серцях, не хваліться і не кажіть брехні на правду.
\v 15 Це не премудрість, що сходить згори, але земна, душевна, бісівська.
\v 16 Бо де заздрість та чвари, там безладдя і всяке лихе діло.
\v 17 А та мудрість, що згори, насамперед чиста, потім мирна, лагідна, поблажлива, повна милосердя і добрих плодів, безстороння, нелукава.
\v 18 А плід праведности сіється в мирі творцями миру.
\c 4
\v 1 Звідки війни і звідки свари між вами? Чи не звідси — з ваших пристрастей, що воюють у ваших членах?
\v 2 Ви прагнете — і не маєте, убиваєте й заздрите, — і не можете осягнути. Сваритеся і воюєте.Не маєте, бо не просите;
\v 3 просите й не одержуєте, бо зле просите, щоб розтратити на ваші пристрасті.
\v 4 [Перелюбники і] перелюбниці, чи ви не знаєте, що любов світу — це ворожнеча проти Бога? Бо хто хоче бути другом світу, стає ворогом Божим.
\v 5 Чи ви думаєте, що Писання даремно каже: Прагне до заздрощів той дух, що оселився в нас.
\v 6 Та більшу ласку дає тому й мовить: Господь гордим противиться, а покірним дає ласку.
\v 7 Тож підкоріться Богові, протиставтеся дияволові, і він утече від вас.
\v 8 Наблизьтеся до Бога, і він наблизиться до вас. Очистьте руки, грішники, і очистіть серця, двоєдушні.
\v 9 Журіться, і сумуйте, та плачте. Хай ваш сміх обернеться в плач, а радість — у смуток.
\v 10 Упокорте себе перед Господом, і він піднесе вас.
\v 11 Не обмовляйте, брати, один одного. Той, хто обмовляє брата або судить свого брата, обмовляє закон і судить закон. А коли осуджуєш закон, то ти не виконавець закону, а суддя.
\v 12 Є один законодавець і суддя, який може спасти й погубити. А ти хто такий, що осуджуєш ближнього?
\v 13 Тепер слухайте ви, що кажете: Сьогодні або завтра підемо до цього міста й перебудемо там [один] рік і будемо торгувати та заробляти.
\v 14 Ви, що не знаєте, що завтра станеться, — яке ваше життя? Це пара, що на мить, з'являється, а потім зникає.
\v 15 Замість того, щоб вам сказати: Як Господь схоче та будемо живі — то зробимо це чи інше.
\v 16 А тепер ви хвалитеся у своїх гордощах. Усяка така хвала погана.
\v 17 Отже, хто знає, як робити добро, і не робить, той чинить гріх.
\c 5
\v 1 Ануж тепер, багаті, плачте й ридайте над жахливими вашими злиднями, що надходять.
\v 2 Ваше багатство згнило, а ваш одяг міль поїла.
\v 3 Ваше золото й срібло поржавіло, а їх іржа буде свідченням проти вас і з'їсть ваші тіла, як вогонь. Ви назбирали скарбів на останні дні.
\v 4 Ось кричить затримана вами платня робітників, що жали на ваших нивах, і крики женців досягли вух Господа Саваота.
\v 5 Ви розкошували на землі й насолоджувалися, вигодували свої серця, [немов] на заколення.
\v 6 Ви засудили й убили праведника, він вам не противився.
\v 7 Отже, брати, будьте терплячими до Господнього приходу. Ось рільник очікує дорогоцінний плід від землі, терпляче жде над ним, доки впаде ранній та пізний дощ.
\v 8 Терплячими будьте й ви, зміцніть ваші серця, бо Господній прихід наблизився.
\v 9 Не нарікайте один на одного, брати, щоб вам не бути засудженими. Ось суддя стоїть перед дверми.
\v 10 Брати [мої], майте за приклад страждання і терпеливість пророків, які промовляли Господнім ім'ям.
\v 11 Бо щасливими називаємо тих, що терпіли. Ви чули про терпіння Йова і знаєте Господній кінець, що Господь дуже милосердний та щедрий.
\v 12 Понад усе ж, мої брати, не кляніться ні небом, ні землею, ані якоюсь іншою клятвою. Хай же буде вам так — так і ні — ні, щоб ви не зазнали осуду.
\v 13 Як хтось між вами страждає, хай молиться. Як хтось радіє, хай співає псалми.
\v 14 Як хтось між вами хворіє, хай покличе церковних пресвітерів і хай помоляться над ним, помазавши його оливою в ім'я Господнє.
\v 15 І молитва віри спасе хворого, і Господь підійме його, а коли він учинив був гріхи, вони йому простяться.
\v 16 Визнавайте ж один перед одним гріхи й моліться один за одного, щоб ви видужали. Бо дуже сильною і ревною є молитва праведного!
\v 17 Ілля був людиною, подібною нахилами до нас, і молитвою помолився, щоб не було дощу, і дощ не падав на землю три роки й шість місяців.
\v 18 І він помолився знову, і небо дало дощу, а земля вродила свій плід.
\v 19 Брати мої, коли хтось із вас заблукає від правди і хтось його наверне,
\v 20 хай знає, що той, хто навернув грішника з його блудної дороги, спасе свою душу від смерти і покриє безліч гріхів.
\id 
\c 1
\v 1 Петро, апостол Ісуса Христа, — вибраним переселенцям розсіяння: Понту, Галатії, Кападокії, Азії і Витинії,
\v 2 за передбаченням Бога Батька, в освяченні Духа, на покору й окроплення кров'ю Ісуса Христа, хай вам примножиться ласка й мир!
\v 3 Благословенний Бог і Батько нашого Господа Ісуса Христа, що зі свого великого милосердя народив нас до живої надії воскресінням із мертвих Ісуса Христа,
\v 4 до нетлінної, непорочної і нев'янучої спадщини, збереженої на небі для вас,
\v 5 які силою Божою збережені вірою на спасіння, — воно готове об'явитися останнього часу.
\v 6 З того радійте, навіть якщо тепер належить бути трохи засмученими всілякими напастями,
\v 7 щоб випробування вашої віри, набагато ціннішої від золота, — яке гине, хоч і гартується вогнем, — було на похвалу, і славу, і честь в об'явленні Ісуса Христа.
\v 8 Ви його любите, не бачивши, віруєте в нього, не споглядаючи нині, радієте невимовною і преславною радістю,
\v 9 бо досягаєте мети вашої віри — спасіння душ!
\v 10 Про це спасіння розвідували та допитувалися пророки, які провіщали ласку для вас.11 Вони досліджували, на котрий чи на який час вказував Христовий Дух у них, наперед свідчачи про Христові страждання і славу, що настане після цього.
\v 12 Їм відкрито було, що не для себе самих, а для нас служило це, що тепер сповіщено вам через благовісників Святим Духом, посланим з неба, на що бажають поглянути ангели.
\v 13 Тому, підперезавши стегна свого розуму, бувши тверезі, цілком сподівайтеся на ласку, що приноситься вам через об'явлення Ісуса Христа.
\v 14 Як діти послуху, не потураючи попереднім вашим пристрастям за часу незнання,
\v 15 але як той, що покликав вас святий, будьте й самі святими в усім житті,
\v 16 бо написано: Будьте святі, як я святий.17 І коли Батьком звете того, хто нелицемірно судить кожного за вчинок, у страху проводьте час вашого життя,
\v 18 знаючи, що ви були відкуплені від марного вашого життя, переданого батьками, нетлінним сріблом або золотом,
\v 19 а дорогоцінною кров'ю Христа, як непорочного й чистого ягняти,
\v 20 передбаченого ще перед створенням світу; але з'явився задля вас останнім часом.
\v 21 Через нього ви повірили в Бога, який підняв його з мертвих і дав йому славу, щоб ваша віра й надія була на Бога.
\v 22 Очистіть [духом] ваші душі послухом правді, на нелицемірне братерство, ревно й щиросердо любіть одне одного;
\v 23 бо відроджені ви не з тлінного насіння, а з нетлінного, — живим Божим словом, яке існує [вічно].
\v 24 Бо кожне тіло — немов трава, і всяка слава людини — як цвіт трави: висохла трава — і цвіт [її] відпав.25 А слово Господнє існує вічно. А це те слово, яке сповіщене вам у Євангелії.
\c 2
\v 1 Отож, відкладіть усяку злобу, і всіляку оману й лицемірство, і заздрість та всі обмови,
\v 2 і як новонароджені немовлята, полюбіть духовне щире молоко, щоб на ньому ви виросли для спасіння;
\v 3 бо ви спробовали, що Господь добрий.
\v 4 Приходьте до нього — живого коштовного каменя — знехтуваного людьми, але вибраного Богом.
\v 5 І ви самі, мов живе каміння, будуйтеся на духовний дім, на святе священство, щоб принести духовні жертви, приємні Богові, через Ісуса Христа.
\v 6 Бо написано в Писанні: Ось, кладу на Сіоні камінь наріжний, вибраний, коштовний, і хто вірить у нього, не буде осоромлений.
\v 7 Отже, вам, що віруєте, — честь; а тим, хто не вірує, — камінь, що його знехтували будівничі; він став наріжним:
\v 8 і каменем спотикання, і каменем спокуси. Вони спотикаються, не вірячи в слово; на це вони й призначені.9 А ви — рід вибраний, царське священство, святий народ, обраний народ, щоб звіщати чесноти того, хто вас покликав із темряви до дивовижного його світла.
\v 10 Ви, що колись були не народ, а тепер Божий народ, ви що колись були непомилувані, а тепер помилувані.
\v 11 Любі, благаю вас, як чужинців і мандрівників, стримуватися від тілесних хтивостей, що воюють проти душі,
\v 12 добре проводити своє життя між поганами, щоб за те, за що вас обмовляють, мов злочинців, — побачивши добрі діла, прославили Бога в день відвідин.
\v 13 Підкоріться, [отже], всякому людському створінню задля Господа, — чи цареві, як володареві,
\v 14 чи правителям, як від нього посланим для карання злочинців, та для похвали доброчинцям.
\v 15 Бо така Божа воля, щоб, роблячи добро, приборкувати нерозсудливість немудрих людей,
\v 16 як вільні, а не як ті, що мають волю за покривало для злоби; але як раби Божі.
\v 17 Шануйте всіх, любіть братів, бійтеся Бога, поважайте царя.
\v 18 Раби, коріться панам із повним страхом, а не тільки добрим та лагідним, а й прикрим.
\v 19 Бо це любе [Богові], коли хто через сумління задля Бога терпить скорботи, страждаючи несправедливо.
\v 20 Бо яка похвала, якщо кари зазнаєте за провини? Але коли терпите й переносите, роблячи добро, це любе Богові.
\v 21 На це ви були покликані, тому що й Христос потерпів за нас, полишивши нам приклад, щоб ми ішли Його слідами.
\v 22 Він не вчинив гріха, і не знайдено омани в його вустах;
\v 23 Він, коли був лихословлений, не лихословив, страждаючи не погрожував, а передавав тому, хто судить справедливо.
\v 24 Він сам своїм тілом підніс наші гріхи на дерево, щоб ми, вмерши для гріхів, жили для справедливости; Його ж ранами ви одужали.
\v 25 Бо ви були як заблукані вівці, а тепер повернулися до пастиря і наставника ваших душ.
\c 3
\v 1 Також дружини хай підкоряються своїм чоловікам, щоб і ті деякі, хто не кориться слову, були охоплені й без слова поведінкою жінки,
\v 2 побачивши ваше чисте життя в страхові.
\v 3 А окрасою їм хай буде не зовнішнє — не заплітання волосся та навішування золота або прикрашання одягу,
\v 4 а втаємничена людина серця, в нетлінні лагідного й мовчазного духа, що є дорогоцінним перед Богом.
\v 5 Бо так колись і святі жінки, що надіялись на Бога, прикрашали себе, підкоряючись своїм чоловікам.
\v 6 Так Сарра слухала Авраама, називаючи його паном; а ви її діти, коли робите добро й не лякаєтеся жодного страху.
\v 7 Чоловіки, так само робіть, живучи разом із дружинами по-розумному, як із слабшими жіночими посудинами, виявляючи їм шану як співспадкоємцям ласки життя, щоб не було перешкоди вашим молитвам.
\v 8 Нарешті, всі будьте однієї думки, співчутливі, братолюбні, милосерді, покірливі,
\v 9 не платячи злом за зло, або лайкою за лайку, а навпаки — благословляйте, [знаючи], що ви були покликані на те, щоб успадкувати благословіння.
\v 10 Бо хто хоче життя любити й бачити добрі дні, хай береже [свій] язик від зла та вуста від лукавої мови;
\v 11 хай ухиляється від зла й чинить добро, хай шукає миру та його тримається.
\v 12 Бо очі Господні — до праведних, а його вуха звернені до їхньої молитви; обличчя ж Господнє проти тих, що роблять зло.
\v 13 І хто заподіє вам зло, коли ви будете ревнителями добра?
\v 14 А коли й терпите за справедливість, то ви блаженні. Страху ж їхнього не лякайтеся і не тривожтеся!
\v 15 А Господа ж Христа святіть у ваших серцях, готові завжди будьте до відповіді кожному, хто питає вас про вашу надію,
\v 16 але з лагідністю і страхом, маючи добре сумління, щоб тим, у чому обмовляють [вас як злочинців], були посоромлені наклепники вашого доброго життя в Христі.
\v 17 Бо краще, коли того хоче воля Божа, страждати, чинячи добро, ніж чинити зло.
\v 18 Бо й Христос один раз за гріхи постраждав, праведник за неправедників, щоб привести вас до Бога; убитий тілом, але оживлений духом,
\v 19 яким Він і тим духам, що були у в'язниці, зійшовши, проповідував.
\v 20 Тим, що колись противилися, як їх чекало Боже довготерпіння за Ноєвих днів, коли він будував ковчег, у якому мало, всього вісім душ, урятувалося від води.
\v 21 Його прообраз тепер і вас спасає: це хрещення, тобто не позбуття тілесної нечистоти, але прохання доброго сумління до Бога через воскресіння Ісуса Христа,
\v 22 який, зійшовши на небо, перебуває праворуч Бога, і якому підкорилися ангели, і влади, і сили.
\c 4
\v 1 Отже, Христос потерпів [за вас] тілом, і ви озбройтеся тією думкою, бо той, хто потерпів тілом, перестав грішити;
\v 2 щоб решту часу в тілі жити вже не за людською пристрастю, а за Божою волею.
\v 3 Бо вистачає минулого часу [життя], коли ви виконували волю поган, ходячи в нечистотах, у хтивостях, пияцтві, в пристрастях, у гулянках та в огидних Богові службах ідолам.
\v 4 Вони з того дивуються, що ви не сходитеся на те багно розпусти, й ганьблять.
\v 5 Вони дадуть відповідь тому, хто готовий судити живих і мертвих.
\v 6 На те бо й мертвим благовістилося, щоб вони прийняли суд тілом, по-людському, а жили по-Божому, духом.
\v 7 Усьому ж кінець наблизився. Будьте, отже, мудрі й пильні в молитвах!
\v 8 [А] передусім майте щиру любов до себе, бо любов покриває багато гріхів.
\v 9 Будьте гостинні одне до одного без нарікань,
\v 10 служіть одне одному — кожен тим даром, який одержав, наче добрі домоврядники всілякої Божої ласки.
\v 11 Коли хто говорить, — хай говорить, як Божі слова; коли хто служить, — хай служить, наче б від сили, яку дав йому Бог, — щоб у всьому славився Бог через Ісуса Христа, якому слава і влада на віки вічні, амінь.
\v 12 Улюблені, не дивуйтеся з пожежі, що є у вас для вашого випробування — немовби якомусь сторонньому випадкові;
\v 13 але радійте, бо ви є учасниками Христового терпіння, щоб і в з'явленні його слави ви зраділи й звеселилися.
\v 14 Ви блаженні, коли вас ганблять за Христове ім'я, бо на вас спочиває Божий Дух слави. [Ними, отже, гудиться, а вами прославляється].
\v 15 Ніхто з вас хай не постраждає як убивця, або як злодій, або як злочинець, або як той, що встряє в чужі справи.16 А коли — як християнин — то хай не соромиться, але хай прославляє Бога в цьому імені.
\v 17 Бо час розпочати суд від Божого дому, а коли розпочнеться перше з нас, то який кінець тих, що противляться Божій Євангелії?
\v 18 І коли праведник ледве спасається, то де з'явиться безбожний та грішний?
\v 19 Тому й ті, що терплять згідно з Божою волею, хай передадуть свої душі в доброчинності йому, як вірному Творцеві.
\c 5
\v 1 Бувши старцем і свідком Христових страждань, спільником слави, що має з'явитися, благаю старців, які є між вами:
\v 2 пасіть те Боже стадо, що є у вас, наглядайте не з примусу, але добровільно, по-Божому; не задля нікчемного зиску, а ревно;
\v 3 не як ті, що панують над спадком, але будьте прикладом для стада;
\v 4 і коли з'явиться Архипастир, — одержите нев'янучий вінець слави.
\v 5 Також молоді — коріться старшим. А всі майте покору одні до одних, тому що Бог гордим противиться, а покірним дає ласку.
\v 6 Тож покоріться під міцну Божу руку, щоб він вас підняв свого часу.
\v 7 Покладіть на нього всю вашу журбу, бо він дбає про вас.
\v 8 Будьте тверезі, пильнуйте. Ваш ворог — диявол — ходить і рикає, мов лев, шукаючи, кого б зжерти.
\v 9 Йому ж противтеся, міцними в вірі, знаючи, що ті ж самі страждання трапляються і вашим братам по світу.
\v 10 А Бог усякої ласки, що покликав вас до своєї вічної слави в Ісусі Христі, хай удосконалить [вас], як трохи потерпите; хай упевнить, хай зміцнить, хай твердо поставить!
\v 11 Йому [слава і] влада на віки [вічні] віки, амінь.
\v 12 Коротко, як гадаю, написав я вам через вірного брата Силуяна, закликаючи й засвідчуючи, що це правдива Божа ласка, в якій ви стоїте.
\v 13 Вітає вас співвибрана церква, яка у Вавилоні, та мій син Марко.
\v 14 Вітайте одне одного поцілунком любови. Мир усім вам у Христі [Ісусі, амінь].
\id 
\c 1
\v 1 Симон-Петро, раб і посланець Ісуса Христа, до тих, що одержали віру, рівноцінну нашій, завдяки праведності нашого Бога і Спасителя Ісуса Христа.
\v 2 Ласка вам і мир хай примножаться в пізнанні Бога і нашого Господа Ісуса.
\v 3 Усе те, що потрібне для життя і побожности, подала нам його Божа сила — пізнанням того, хто покликав нас власною славою і чеснотою.
\v 4 Через них даровані нам дорогоцінні та великі обітниці, щоб через них ви стали учасниками Божественної природи, уникнувши світового тління у хтивости.
\v 5 Тому докладіть усе дбання, покажіть у вашій вірі чесноту, а в чесноті — пізнання,
\v 6 в пізнанні — стриманість, у стриманості — терплячість, у терплячості — побожність,
\v 7 у побожності — братерство, а в братерстві — любов.
\v 8 Бо коли це у вас є та примножується, воно не залишить вас без діла та без плоду для пізнання нашого Господа Ісуса Христа.
\v 9 А хто цього не має, той сліпий, короткозорий; він забув про очищення від своїх давніх гріхів.
\v 10 Тому, брати, ревніше старайтеся утвердити ваше покликання та обрання, бо, роблячи це, ніколи не спотикнетеся.
\v 11 Бо так щедро дасться вам вхід до вічного Царства нашого Господа й Спасителя Ісуса Христа.
\v 12 Задля цього буду постійно нагадувати вам про це, хоч ви й знаєте, і впевнені в теперешній правді.
\v 13 Бо вважаю за справедливе, доки я ще в цій оселі, спонукувати вас нагадуванням,
\v 14 знаючи, що невдовзі покину свою оселю, як і Господь наш Ісус Христос оголосив мені.
\v 15 Пильнуватиму, щоб і по моєму відході ви завжди про це пам'ятали.
\v 16 Бо не йдучи за хитрими байками, об'явили ми вам силу та прихід Господа нашого Ісуса Христа, але бувши самовидцями його величі.
\v 17 Бо він прийняв честь і славу від Бога Батька, як до нього від величної слави прийшов такий голос: Це мій Син, мій улюблений, якого я вподобав.
\v 18 І ми, будучи з ним на святій горі, чули цей голос, що зійшов з неба.
\v 19 І маємо певніше пророче слово. Ви добре робите, зважаючи на нього, як на світильник, що сяє в темному місці, доки почне розвиднятися і ранкова зоря засяє у ваших серцях,
\v 20 насамперед знаючи, що жодне пророцтво Писання не допускає власного пояснення.
\v 21 Бо пророцтво ніколи не було з волі людини, але від Бога звіщали мужі, надхнені Святим Духом.
\c 2
\v 1 А були й неправдиві пророки в народі, як і між вами будуть неправдиві вчителі, які внесуть єресі погибелі й відречуться того Владики, що їх викупив, наводячи на себе швидку погибель.
\v 2 І багато хто піде за їхніми розпустами, а через них дорога правди буде зневажена.
\v 3 І в зажерливості вони ловитимуть вас лесними словами. Суд на них віддавна не бариться, а їхня погибель не дрімає.
\v 4 Бо коли Бог не помилував ангелів, що згрішили, в кайданах темряви вкинув до пекла, щоб зберегти на суд,
\v 5 і першого світу не помилував, зберіг восьмого, Ноя, проповідника справедливости, навівши на безбожних світовий потоп,
\v 6 спалив міста Cодом та Гомору, засудивши їх на знищення, і дав як приклад для майбутніх безбожників,
\v 7 а врятував праведника Лота, змученого розбещеним поводженням беззаконних,
\v 8 бо праведник, живучи між ними, бачачи й чуючи безбожні діла, день у день краяв праведну душу;
\v 9 Господь уміє рятувати побожних від спокуси, а неправедних зберігати на день суду для кари,
\v 10 особливо ж тих, що ходять слідом за нечистою тілесною хтивістю і зневажають владу. Вони, зухвалі свавільці, не бояться зневажати слави,
\v 11 тоді як ангели, що силою і міццю більші, не несуть на них зневажливого суду до Господа.
\v 12 Вони, як та нерозумна звірина, що з природи призначена на зловлення і загибель, гудять те, чого не розуміють, і в тлінні своїм зітліють,
\v 13 прийнявши кару як відплату за несправедливість. Вони повсякденні розкоші вважають за щастя; брудні й мерзотні, що насолоджуються своїми оманами, бенкетуючи з вами.
\v 14 Очі повні перелюбу й безнастанних гріхів; вони зваблюють нестійкі душі, маючи серце, привчене до захланности, вони — діти прокляття.
\v 15 Покинувши просту дорогу, вони заблукали, йдучи слідом за Валаамом з Восору, який полюбив несправедливу винагороду,
\v 16 а дістав осуд за своє беззаконня: німа під'яремна ослиця, заговоривши людським голосом, спинила безумство пророка.
\v 17 Вони — безводні джерела та гнані вітром хмари, [імла]; їм приготований морок темряви.
\v 18 Бо висловлюючи марні нісенітниці, вони зваблюють нечистими тілесними хтивостями тих, хто ледве втік від блудників.
\v 19 Вони обіцяють їм волю, самі будучи рабами тління; бо хто ким переможений, той тому і раб.
\v 20 Бо коли ті, що втекли до пізнання нашого Господа і Спасителя Ісуса Христа від нечистоти світу, ними ж знову оплутані, є переможними,- і останнє їм гірше від першого.
\v 21 Бо краще їм було не пізнати дороги праведності, ніж пізнавши, відвернутися від переданої їм святої заповіді.
\v 22 На них справдилася приказка: пес повернувся до своєї блювотини, а свиня, обмившись, валяється в багні.
\c 3
\v 1 Це вже, улюблені, пишу вам друге з послань, в яких нагадуванням розбуджую в вас чисту думку,
\v 2 щоб ви згадали слова, що їх раніше сказали святі пророки, і заповідь Господа й Спасителя, передану вашими апостолами.
\v 3 Насамперед знайте те, що в останні дні прийдуть з насмішками кепкуни, що ходять за своїми пристрастями
\v 4 й кажуть: Де обітниця його приходу? Бо відколи заснули батьки, все лишається так, як від початку творення.
\v 5 Бо ховає від тих, хто цього хоче, що небо було від початку, а земля від води й водою створена Божим словом,
\v 6 через що тодішний світ, потоплений водою, згинув.
\v 7 А сьогоднішнє небо й земля збережені тим самим словом, тримаються для вогню на день суду й на погибель безбожних людей.
\v 8 Хай же одне це не буде приховане від вас, улюблені, що один день у Господа — мов тисяча років, а тисяча років — мов один день.
\v 9 Не бариться Господь з обітницею, як деякі вважають за зволікання, але є довготерпеливим з нами, не бажаючи, щоб хтось загинув, щоб усі прийшли до каяття.
\v 10 А Господній день прийде, як злодій [у ночі], коли з гуркотом небо мине, а стихії розпечені розтопляться, і земля та ті діла, що на ній, погорять.
\v 11 Коли все це буде так знищене, то якими треба бути в святому житті й побожності вам,
\v 12 що чекаєте й прагнете скорого приходу Божого дня, в якім небо, палаючи, зникне, а палаючі стихії розтопляться?
\v 13 Ми за його обітницею чекаємо нового неба й нової землі, в яких живе праведність.
\v 14 Тому, улюблені, очікуючи цього, постарайтеся, щоб він знайшов вас чистими й неоскверненими в мирі.
\v 15 А довготерпіння нашого Господа вважайте за спасіння, як і улюблений наш брат Павло, за даною йому мудрістю, написав вам;
\v 16 як і в усіх посланнях, де він про це говорить. У них є дещо важко зрозуміле, що ненавчені та нестійкі перекручують, як і інші писання — собі на власну погибель.
\v 17 Тож ви, улюблені, насамперед знаючи, стережіться, щоб не були ви зведені оманою безбожних, і не відійшли від своєї непохитности,
\v 18 але зростайте у ласці й пізнанні нашого Господа і Спасителя Ісуса Христа. Йому слава і нині, і в день вічний. Амінь.
\id 
\c 1
\v 1 Те, що було від початку, що ми почули, що ми побачили на власні очі, що ми оглядали і до чого наші руки доторкнулися, — про слово життя,
\v 2 а життя з'явилося, і ми побачили, і свідчимо й сповіщаємо вам вічне життя, яке було в Батька і нам з'явилося,
\v 3 яке ми побачили й почули, про те сповіщаємо й вам, щоб і ви мали спільність із нами. А наша спільність — з Батьком і з його Сином Ісусом Христом.
\v 4 І пишемо вам про це, щоб наша радість була повною.
\v 5 Ця звістка, яку ми почули від нього й сповіщаємо вам: Бог є світло, і в ньому немає ніякої темряви.
\v 6 Коли кажемо, що спільність маємо з ним, а ходимо в темряві, то говоримо неправду і правди не чинимо.
\v 7 Коли ж ходимо в світлі, як сам він є в світлі, то маємо спільність одне з одним, і кров Ісуса [Христа], його Сина, очищує нас від усякого гріха.
\v 8 Коли скажемо, що не маємо гріха, — самих себе дуримо, і правди в нас немає.
\v 9 Якщо визнаємо свої гріхи, то він вірний і праведний, щоб відпустити нам гріхи й очистити нас від усякої неправди.
\v 10 А коли скажемо, що ми не згрішили, то робимо його неправдомовним і слова його в нас немає.
\c 2
\v 1 Дітоньки мої, пишу вам це, щоб ви не грішили. А коли хто згрішить, маємо заступника перед Батьком Ісуса Христа — праведника:
\v 2 він є умилостивленням за наші гріхи, і не тільки за наші, й за гріхи цілого світу.
\v 3 І з цього пізнаємо, що ми його пізнали, з того, що додержуємо його заповіді.
\v 4 Хто каже, що пізнав його, а заповідей його не додержує, той неправдомовний, і в ньому правди немає.
\v 5 А хто додержує його слова, в тому Божа любов справді є досконалою. З цього пізнаємо, що ми є в ньому.
\v 6 Хто каже, що в ньому перебуває, той має поводитися так само, як поводився він.
\v 7 Улюблені, не пишу вам нову заповідь, але заповідь давню, яку маєте від початку. Давня заповідь — це слово, яке ви чули.
\v 8 Знову нову заповідь я вам пишу, що є справді в ньому і в вас, що темрява минає, а правдиве світло вже сяє.
\v 9 Хто каже, що він є в світлі і ненавидить свого брата, той у темряві досі.
\v 10 Хто любить свого брата, той перебуває в світлі і немає спокуси.
\v 11 А хто ненавидить свого брата, той є у темряві й ходить у темряві, і не знає, куди йде, бо темрява засліпила йому очі.
\v 12 Пишу вам, дітоньки, що відпускаються вам гріхи його ім'ям.
\v 13 Пишу вам, батьки, бо ви пізнали Споконвічного. Пишу вам, юнаки, бо ви перемогли лукавого.
\v 14 Написав я вам, діти, бо ви пізнали Батька. Написав я вам, батьки, бо ви пізнали того, хто від початку. Написав я вам, юнаки, бо ви дужі, і Боже слово перебуває в вас, і ви перемогли лукавого.
\v 15 Не любіть світу, ані того, що в світі. Коли хто любить світ, немає в тому любови Батька:
\v 16 бо все, що в світі, це: хтивість тілесна, і хтивість очей, і життєва пиха, то не від Батька, але від світу.
\v 17 Світ минає і його хтивість; а хто чинить Божу волю, існує вічно.
\v 18 Діти, це остання година, бо ви чули, що антихрист надходить, і нині з'явилося багато антихристів. З цього пізнаємо, що це остання година.
\v 19 Вони вийшли від нас, не були від нас: бо якби були від нас, то лишилися б з нами; але щоб виявилося, що не всі були від нас.
\v 20 А ви маєте помазання від святого і всі знаєте.
\v 21 Не написав я вам, начебто не знаєте правди, але що її знаєте, і що всяка брехня не є від правди.
\v 22 Хто неправдомовець, як не той, хто відкидає, що Ісус є Христос? Це антихрист, що зрікається Батька й Сина.
\v 23 Кожний, хто зрікається Сина, не має й Батька. Хто визнає Сина, той має й Батька.
\v 24 [Отже], те, що ви почули від початку, хай у вас перебуває. Якщо у вас перебуватиме те, що ви почули від початку, то й ви перебуватимете в Сині і в Батькові
\v 25 Це обітниця, яку він сам нам обіцяв: вічне життя.
\v 26 Це написав я вам про тих, що ошукують вас.
\v 27 А помазання, яке ви прийняли від нього,- воно в вас перебуває, і ви не потребуєте, щоб вас хто навчав. Але що те помазання навчає вас у всьому, бо є правдивим і нехибним, — то як воно вас навчило, в тому й перебувайте.
\v 28 А тепер, дітоньки, залишайтеся в ньому, щоб, коли з'явиться він, ми мали сміливість і не засоромилися перед ним у його приході.
\v 29 Коли знаєте, що він праведний, то знайте, що й кожний, хто чинить справедливість, народився від нього.
\c 3
\v 1 Подивіться, яку любов дав нам Батько, щоб ми звалися Божими дітьми,- і ми такими є. Світ нас не знає, тому що його не пізнав.
\v 2 Улюблені, тепер ми Божі діти, але ще не виявилося, що будемо. Знаємо [ж], що коли виявиться, будемо подібними до нього, бо побачимо його так, як є.
\v 3 І кожний, хто має цю надію на нього, очищує себе так, як він чистий.
\v 4 Кожний, хто чинить гріх, чинить і беззаконня, бо гріх є беззаконня.
\v 5 І ви знаєте, що він з'явився, аби взяти [наші] гріхи, а в ньому гріха немає.
\v 6 Кожний, хто в ньому перебуває, не грішить. Кожний, хто грішить, не побачив його, і його не пізнав.
\v 7 Дітоньки, хай ніхто вас не зводить. Хто чинить правду, той праведний, як праведний він.
\v 8 Хто чинить гріх, той від диявола, бо диявол грішить від початку. Тому з'явився Божий Син, щоб знищити діла диявола.
\v 9 Кожний, хто народився від Бога, не чинить гріха, бо його насіння в ньому перебуває, і не може грішити, бо він від Бога народився.
\v 10 У цьому виявляються Божі діти і діти диявола: кожний, хто не чинить справедливости, той не від Бога, як і той, хто не любить свого брата.
\v 11 Бо це звістка, яку ви чули від початку, щоб ми любили одне одного,
\v 12 не так, як Каїн, що був від лукавого й убив свого брата. З якої причини він забив його? Бо його діла були лукаві, а братові — справедливі.
\v 13 Не дивуйтеся, брати [мої], коли світ вас ненавидить.
\v 14 Ми знаємо, що ми перейшли від смерти до життя, бо любимо братів. А хто не любить [брата], той перебуває в смерті.
\v 15 Кожний, хто ненавидить свого брата, той душегуб. А ви знаєте, що жоден душегуб не має в собі вічного життя, що в ньому перебуває.
\v 16 З цього ми пізнали любов, бо він за нас поклав свою душу; і ми маємо класти душі за братів.
\v 17 А хто має багатство світу й бачить, що його брат у нестатках, та зачиняє серце своє від нього, то як може Божа любов перебувати в такому?
\v 18 Дітоньки [мої], любімо не словом та язиком, але ділом та правдою.
\v 19 І з цього довідаємося, що ми від правди, і перед ним заспокоюємо наше серце,
\v 20 бо коли звинувачує нас серце, то Бог більший від нашого серця і знає все.
\v 21 Улюблені, коли серце наше не звинувачує [нас], маємо сміливість до Бога
\v 22 і чого тільки попросимо, одержимо від нього, бо зберігаємо його заповіді і чинимо те, що йому любе.
\v 23 І це його заповідь, щоб ми повірили в ім'я його Сина Ісуса Христа і полюбили одне одного, як він нам заповів.
\v 24 А хто зберігає його заповіді, той у ньому перебуває, а він — у ньому; а що він у нас перебуває, пізнаємо від Духа, якого він нам дав.
\c 4
\v 1 Улюблені, не кожному духові вірте, але випробовуйте духів, чи вони є від Бога; бо багато фальшивих пророків з'явилося в світі.
\v 2 Пізнавайте Божого Духа тим, що кожний Дух, який визнає, що Ісус Христос прийшов у тілі, є від Бога.
\v 3 А кожний дух, який не визнає, що Ісус [Христос прийшов у тілі], не є від Бога, а це від антихриста, про якого ви чули, що надходить, і тепер уже є в світі.
\v 4 Ви, дітоньки, від Бога і ви перемогли їх, бо більший той, хто у вас, ніж той, хто в світі.
\v 5 Вони — від світу, тому від світу говорять, і світ їх слухає.
\v 6 Ми — від Бога. Хто пізнав Бога, той нас слухає, а хто не від Бога, той нас не слухає. З цього пізнаємо Духа правди та духа омани.
\v 7 Улюблені, любімо одне одного, бо любов є від Бога, і кожний, хто любить, народився від Бога і знає Бога.
\v 8 Хто не любить, той не пізнав Бога, бо Бог є любов.
\v 9 Божа любов виявилась до нас тим, що Бог послав свого єдинородного Сина у світ, щоб ми через нього жили.
\v 10 Любов не в тому, що ми полюбили Бога, але в тому, шо він полюбив нас — і послав свого Сина як очищення за наші гріхи.
\v 11 Улюбленні, коли Бог нас так полюбив, то й ми повинні любити одне одного.
\v 12 Бога ніхто ніколи не бачив. Коли любимо одне одного, то Бог у нас перебуває і його любов у нас є досконалою.
\v 13 Що перебуваємо в ньому, а він у нас, пізнаємо з того, що він нам дав від свого Духа.
\v 14 І ми побачили й свідчимо, що Батько послав Сина як спасителя світу.
\v 15 Коли хто визнає, що Ісус — Божий Син, то в ньому Бог перебуває, а він — у Бозі.
\v 16 І ми пізнали й повірили в любов, яку Бог має до нас. Бог є любов, і хто перебуває в любові, той перебуває в Бозі, а Бог у ньому перебуває.
\v 17 Досконалість любови в нас є в тому, що ми маємо відвагу на день судний, бо як він, так і ми є в цьому світі. Страху немає в любові,
\v 18 але досконала любов геть виганяє страх, бо страх несе страждання; хто ж боїться, той недосконалий у любові.
\v 19 Ми любимо [його], бо він спершу полюбив нас.
\v 20 Якщо хто скаже: Я люблю Бога, але ненавидить свого брата, той неправдомовець. Бо хто не любить свого брата, якого бачить, то як може він любити Бога, якого не бачить?
\v 21 І цю заповідь ми маємо від нього, щоб хто любить Бога, любив і свого брата.
\c 5
\v 1 Кожний, хто вірить, що Ісус є Христос, той народився від Бога. І кожний, хто любить того, хто породив, любить і того, хто народився від нього.
\v 2 Що ми любимо Божих дітей, знаємо з того, коли любимо Бога та додержуємо його заповідей.
\v 3 Бо то Божа любов, щоб ми додержували його заповідей; його ж заповіді не тяжкі.
\v 4 Бо кожний, хто народився від Бога, перемагає світ. І перемога, що здолала світ, — це наша віра.
\v 5 А хто той, що перемагає світ, як не той, хто вірує, що Ісус є Божим Сином?
\v 6 Той, хто прийшов водою та кров'ю, — це Ісус Христос. Не самою водою, але водою та кров'ю. І Дух є тим, що свідчить, бо Дух — то правда.
\v 7 Бо тих, що свідчать, троє:
\v 8 Дух, вода і кров, і ці троє — одне.
\v 9 Коли ми приймаємо людське свідчення, то свідчення Боже більше. Бо це — свідчення Бога, який засвідчив про свого Сина.
\v 10 Хто вірить у Божого Сина, той має свідчення в собі. Хто не вірить Богові, той зробив його неправдомовцем, бо не повірив у свідчення, яким Бог засвідчив про свого Сина.
\v 11 А це — свідчення, що Бог дав нам вічне життя; і це — життя в його Сині.
\v 12 Хто має Сина, той має життя; хто не має Божого Сина, той не має життя.
\v 13 Ось це я написав вам, [що вірите в ім'я Божого Сина], щоб ви знали, що маєте вічне життя, [і щоб] повірили в ім'я Божого Сина.
\v 14 І це та сміливість, яку маємо до нього, бо коли чогось попросимо за його волею, він вислуховує нас.
\v 15 А коли знаємо, що вислухає нас, — чого тільки попросимо, то знаємо, що одержуємо те, чого просили в нього.
\v 16 Коли хто побачить свого брата, що грішить гріхом не на смерть, хай молиться, — і дасть йому життя, тим, що грішать не на смерть. Є гріх на смерть — не говорю, щоб про нього молився.
\v 17 Кожна несправедливість є гріхом, і є гріхом не на смерть.
\v 18 Знаємо, що кожний, хто народився від Бога, не грішить. Бо хто народився від Бога, береже себе, і лукавий не доторкається до нього.
\v 19 Знаємо, що ми від Бога і що весь світ лежить у злі.
\v 20 Знаємо, що Божий Син прийшов і дав нам розум, аби ми пізнали правдивого та були в правдивому — в його Сині Ісусові Христі. Він правдивий Бог і вічне життя.
\v 21 Дітоньки, стережіться ідолів. [Амінь].
\id 
\c 1
\v 1 Старець — вибраній пані та її дітям, яких я по правді люблю, і не тільки я, а й усі, що пізнали правду:
\v 2 через правду, що перебуває в вас і буде з нами повік.
\v 3 Хай буде з вами ласка, милосердя, мир від Бога Батька і [Господа] Ісуса Христа, Сина Батькового, в правді та в любові.
\v 4 Я дуже зрадів, що знайшов між твоїми дітьми таких, які ходять у правді, за заповіддю, яку ми одержали від Батька.
\v 5 І тепер благаю тебе, пані: не те, що пишу тобі нову заповідь, але ту, що ми мали від початку,- щоб ми любили одне одного!
\v 6 А любов ця, — щоб ми жили за його заповідями. Це та заповідь, про яку чули ви від початку: щоб в ній ви перебували.
\v 7 Бо багато ошуканців увійшло в світ, які не визнають, що Ісус Христос прийшов у тілі: то ошуканець і антихрист.
\v 8 Стережіться, щоб ви не втратили того, що ми напряцювали, але щоб ви дістали повну винагороду.
\v 9 Кожний, хто переступає і не перебуває в науці Христовій, Бога не має. Хто перебуває в науці, той має і Батька, й Сина.
\v 10 Коли хто приходить до вас, але не приносить цієї науки, не приймайте його до хати і не вітайте його.
\v 11 Бо хто його вітає, той стає учасником його злих діл.
\v 12 Багато мав я вам написати, та не схотів на папері й чорнилом. Але сподіваюся бути у вас і говорити вустами до вуст, щоб наша радість була повною.
\v 13 Вітають тебе діти твоєї вибраної сестри. [Амінь].
\id 
\c 1
\v 1 Старець — улюбленому Гаєві, якого я по правді люблю.
\v 2 Улюблений, молюся, щоб тобі добре велося в усьому і щоб ти був здоровий, як добре ведеться твоїй душі.
\v 3 Бо я дуже зрадів, як прийшли брати і засвідчили про твою правду, як ти в правді живеш.
\v 4 Більшої радости не маю від тієї, щоб почути, що мої діти живуть у правді.
\v 5 Улюблений, вірно чиниш у тому, що робиш для братів та для чужинців,
\v 6 які засвідчили твою любов перед церквою. Добре зробиш, як випровадиш їх гідно перед Богом.
\v 7 Бо вони вийшли задля імени, нічого не беручи від поган.
\v 8 Отож, ми повинні таких приймати, щоб стати співпрацівниками правди.
\v 9 Я написав до церкви, але Діотреф, що любить бути першим у них, нас не приймає.
\v 10 Тому, коли прийду, згадаю його діла, які він робить, докоряючи нам поганими словами. І не задовольняється цим, але й сам братів не приймає: а тим, що хочуть приймати, забороняє і викидає з церкви.
\v 11 Улюблений, не наслідуй зло, але добро. Хто робить добро, той від Бога, а хто робить зло, — не бачив Бога.
\v 12 Про Димитрія свідчать усі й сама правда. І ми свідчимо, а ви знаєте, що наше свідчення правдиве.
\v 13 Багато мав я тобі писати, але не хочу чорнилом та очеретинкою.
\v 14 Сподіваюся невдовзі побачити тебе й говорити вустами до вуст.
\v 15 Мир тобі. Вітають тебе друзі. Вітай друзів пойменно. [Амінь].
\id 
\c 1
\v 1 Юда, раб Ісуса Христа, брат Якова, — покликаним, улюбленим у Бозі Батькові та збереженим Ісусом Христом:
\v 2 милосердя вам, і мир, і любов хай примножаться!
\v 3 Улюблені, роблячи всяке старання, щоб писати вам про наше спільне спасіння, я визнав за необхідне написати вам, благаючи, щоб ви боролися за віру, раз передану святим.
\v 4 Бо увійшли деякі люди, віддавна призначені на цей осуд, безбожні, які ласку нашого Бога обертають на розпусту та зрікаються єдиного Володаря [Бога] і нашого Господа Ісуса Христа.
\v 5 Нагадати ж вам хочу, хоч ви все знаєте, що Господь, визволивши народ з Єгипетської землі, пізніше вигубив тих, що не повірили.
\v 6 І ангелів, які не зберегли свого початкового стану, але покинули своє житло, зберіг у вічних кайданах під темрявою на суд великого дня.
\v 7 Також Содома і Гомора та довколишні міста, що подібним до них способом чинили розпусту й ходили за іншим тілом, зазнали кари вічного вогню, і взяті за приклад.
\v 8 Так само й ці сновиди поганять тіло; владництво ж відкидають, а славу зневажають.
\v 9 І сам архангел Михайло, коли сперечався з дияволом та говорив про тіло Мойсеєве, не наважився винести зневажливого суду, сказав: Хай докорить тобі Господь.
\v 10 А ці гудять те, чого не знають; коли що знають із природи, мов безсловесна худоба, то й у тому себе гублять.
\v 11 Лихо їм, бо вони пішли дорогою Каїновою, і попали в оману Валаамової винагороди й загинули в бунті Корея.
\v 12 Вони — підводні скелі на ваших бенкетах, що без страху їдять з вами, попасаючи самих себе; це безводні хмари, гнані вітрами; безплідні осінні дерева, двічі померлі й викорінені;
\v 13 розбурхані морські хвилі, що піняться власним соромом; облудні зорі, для яких вічно зберігається морок темряви.
\v 14 Про них пророкував сьомий від Адама, Єнох, кажучи: Ось прийшов Господь з десятками тисяч своїх святих [ангелів],
\v 15 щоб учинити суд над усіма, й винуватити всі душі в усіх ділах їхньої безбожности, що вони безбожно накоїли; і за всі жорстокості, які висловлювали проти нього безбожні грішники.
\v 16 Це ті, що ремствують, нарікають на долю, ходять у своїх хтивостях, і їхні вуста кажуть пихате; вони підлещуються для користи.
\v 17 А ви, улюблені, згадуйте слова, що їх раніше сказали апостоли нашого Господа Ісуса Христа,
\v 18 які звіщали вам: Останнім часом будуть насмішники, що ходитимуть за своїми безбожними хтивостями.
\v 19 Це ті, що порушують єдність, вони тілесні, духа не мають.
\v 20 Ви ж, улюблені, будуйте себе вашою дуже святою вірою, моліться в святім Дусі,
\v 21 бережіть себе в Божій любові, очікуючи милости нашого Господа Ісуса Христа на вічне життя.
\v 22 Тож будьте милостиві до тих, що вагаються,
\v 23 інших спасайте, вириваючи з вогню, ще до інших будьте милосерді зі страхом, ненавидьте навіть одіж, опоганену від тіла.
\v 24 А тому, хто може зберегти вас від падіння і поставити перед своєю славою непорочними в радості,
\v 25 єдиному Богові, нашому Спасителеві, через Господа нашого Ісуса Христа, — слава, велич, сила та влада перед усяким віком, і нині, і на всі віки! Амінь.
\id 
\c 1
\v 1 Об'явлення Ісуса Христа, яке дав йому Бог, щоб показати своїм рабам те, що має незабаром статися. І він показав, пославши через свого ангела своєму рабові Іванові,
\v 2 який засвідчив про Боже слово, і про свідчення Ісуса Христа все, що побачив.
\v 3 Блаженний той, хто читає, і ті, що слухають слова пророцтва та зберігають написане в ньому, — бо час близький!
\v 4 Іван — до семи церков, що в Азії: ласка вам і мир від того, хто є, і хто був, і хто приходить; і від сімох духів, які перед його престолом;
\v 5 і від Ісуса Христа, який є вірним свідком, першонародженим з мертвих, князем земних царів. Йому, що любить нас і звільнив нас від наших гріхів своєю кров'ю,
\v 6 що зробив нас царством [і] священиками Богові та своєму Батькові, — йому слава і влада на віки вічні! Амінь.
\v 7 Ось іде з хмарами — і його побачить кожне око, і ті, що його прокололи, і заплачуть над ним усі племена землі. Так, амінь!
\v 8 Я альфа й омега, [початок і кінець], — каже Господь Бог, що є, і був, і прийде, — вседержитель!
\v 9 Я, Іван, ваш брат і спільник у скорботі, і в царстві, і в терпінні Ісуса [Христа], був на острові, що зветься Патмос, за слово Боже і за свідчення Ісуса [Христа].
\v 10 Я був у дусі недільного дня і почув за собою гучний голос, наче сурми,
\v 11 який промовляв: [Я альфа й омега, перший і останній; і] те, що бачиш, запиши в книгу і пошли до сімох церков: до Ефеса, і до Смирни, і до Пергама, і до Тиятирів, і до Сардів, і до Філадельфії, і до Лаодикії.
\v 12 І я оглянувся, щоб побачити, чий голос говорив зі мною; і обернувшись, я побачив сім золотих світильників,
\v 13 а серед світильників — подібного до Людського Сина, вбраного в довгий одяг і підперезаного на грудях золотим поясом.
\v 14 Голова ж його і волосся білі, мов біла вовна, мов сніг, а його очі — як пломінь вогню,
\v 15 а його ноги подібні до хальколиванової міді, наче в печі розтопленої; а його голос — наче шум великої води.
\v 16 І в своїй правій руці він тримав сім зірок, і з його вуст виходив двосічний вигострений меч, і обличчя його — мов сонце, що сяє в своїй силі.
\v 17 І коли я його побачив, то впав йому до ніг наче мертвий. А він поклав свою правицю на мене та й промовив: Не бійся. Я перший і останній,
\v 18 живий. І я був мертвий,- і ось, я живий на віки вічні. І маю ключі від смерти й від аду.
\v 19 Напиши, отже, що ти побачив, і те що має статися після цього.
\v 20 Таємниця сімох зірок, яких ти побачив у моїй правиці, і сімох золотих світильників така: сім зірок — це ангели сімох церков, а сім світильників, [які ти побачив], — це сім церков.
\c 2
\v 1 Ангелові Ефеської церкви напиши: Оце говорить той, що держить сім зірок у своїй правиці, що ходить серед сімох золотих світильників:
\v 2 Знаю твої діла, [твою] працю, і твою терплячість, і що не можеш терпіти злих, і що випробував тих, які називають себе апостолами, але ними не є, і виявив їхню неправдомовність,
\v 3 і маєш терпіння, і переніс за ім'я моє, але не знемігся.
\v 4 Але маю проти тебе те, що ти залишив свою першу любов.
\v 5 Згадай, отже, звідки ти впав, і покайся, і чини попередні діла; коли ж ні, то приходжу до тебе [незабаром], і зрушу твого світильника з його місця, якщо не покаєшся.
\v 6 Але маєш оце, що ненавидиш учинки миколаїтів, які і я ненавиджу.
\v 7 Хто має вухо, нехай слухає, що Дух промовляє до Церков. Тому, хто перемагає, йому дам споживати з дерева життя, яке є серед Божого раю.
\v 8 І ангелові Смирнської церкви напиши: Оце каже перший і останній, який був мертвий і ожив:
\v 9 Знаю твої [діла, і] скорботу, і убозтво; втім, ти багатий; знаю і богозневаги тих, що називають себе юдеями, але такими не є, вони є зборищем сатани.
\v 10 Не бійся того, що маєш постраждати. Ось, диявол має посадити декого з вас до в'язниці, щоб ви були випробувані, і матимете лихо десять днів. Будь вірним до смерти — і дам тобі вінець життя.
\v 11 Хто має вухо, нехай слухає, що Дух промовляє до Церкви. Той, хто перемагає, не буде ушкоджений другою смертю.
\v 12 І ангелові Пергамської церкви напиши: Оце каже той, що має гострий двосічний меч:
\v 13 Знаю [твої діла і] де живеш: там, де престол сатани; і що тримаєш моє ім'я, і що ти не зрікся моєї віри у дні, коли у вас, де живе сатана, був убитий мій вірний свідок Антипа.
\v 14 Але маю дещо проти тебе, бо там у тебе є деякі, що тримаються вчення Валаама, який вчив Валака вводити в спокусу ізраїльських синів, їсти ідольські жертви та чинити розпусту.
\v 15 Також маєш і ти тих, що тримаються навчання миколаїтів, [яких ненавиджу].
\v 16 Отож, покайся; а коли ні, то приходжу незабаром до тебе і боротимуся з ними мечем моїх вуст.
\v 17 Хто має вухо нехай слухає, що Дух промовляє до Церков. Переможцеві дам [їсти] зі схованої манни, і дам йому білий камінь, і на камені ім'я нове написане, якого ніхто не знає,- тільки той, що одержує.
\v 18 І ангелові Тиятирської церкви напиши: Оце каже Божий Син, що має очі, мов пломінь вогненний, і його ноги подібні до хальколиванової міді:
\v 19 Знаю твої діла, і любов, і віру, і службу, і твою терплячість, і твої останні діла, що більші від перших.
\v 20 Але маю проти тебе те, що дозволяєш жінці Єзавелі, яка називає себе пророчицею, навчати й дурити моїх рабів, чинити розпусту та їсти ідольські жертви.
\v 21 Я дав їй часу, щоб покаялася, але не хоче покаятися від своєї розпусти.
\v 22 Ось, кидаю її на ложе, а тих, що чинять розпусту з нею, — у велику біду, якщо не покаються від її вчинків.
\v 23 І дітей її поб'ю до смерти. І всі церкви впізнають, що я є той, який досліджує серця і нутра, і дам кожному з вас згідно з вашими ділами.
\v 24 А вам та іншим, що є в Тиятирі, які не мають учення цього і які твердять, ніби не пізнали глибини сатани, — кажу: не покладаю на вас іншого тягаря;
\v 25 тільки те, що маєте, — тримайте, доки не прийду.
\v 26 А переможцеві, який зберігає мої діла до кінця, дам йому владу над поганами;
\v 27 він пастиме їх залізною палицею, і вони, як череп'яний посуд, будуть розбиті, -
\v 28 як і я одержав владу від мого Батька; і дам йому досвітню зорю.
\v 29 Хто має вухо, нехай слухає, що Дух промовляє до церков.
\c 3
\v 1 І ангелові Сардійської церкви напиши: Оце каже той, що має сім Божих духів і сім зірок: Знаю твої діла, що маєш ім'я, наче ти живий, але ти мертвий.
\v 2 Пильнуй і зміцнюй інших, які мають умерти, бо я не знайшов твоїх діл досконалими перед моїм Богом.
\v 3 Згадай те, що ти одержав і почув, — і зберігай та покайся. А коли не пильнуватимеш, то прийду [до тебе], наче злодій, і не помітиш, у яку годину прийду на тебе.
\v 4 Але маєш кілька імен у Сарді, які не поплямували свого одягу і ходитимуть зі мною в білому, бо є того гідні.
\v 5 Переможець зодягнеться в білий одяг і не зітру його імени з книги життя, і визнаю його ім'я перед моїм Батьком та перед його ангелами.
\v 6 Хто має вухо, нехай слухає, що Дух помовляє до церков.
\v 7 І ангелові Філадельфійської церкви напиши: Оце каже святий, правдивий, що має Давидового ключа, яким відчиняє так, що ніхто не замкне, і замикає так, що ніхто не відмикає.
\v 8 Знаю твої діла. Ось, я перед тобою відчинив двері, і їх ніхто не може зачинити. Бо маєш мало сили. Але слово моє ти зберіг і не відрікся від мого імени.
\v 9 Ось дам тобі, із зборища сатани, яке називає себе юдеями, а таким не є, бо каже неправду, зроблю так, щоб вони прийшли і вклонилися перед твоїми ногами, і пізнали, що я тебе полюбив.
\v 10 Бо ти зберіг слово мого терпіння, і я тебе збережу від години спокуси, що має прийти на всесвіт, щоб випробувати тих, що живуть на землі.
\v 11 Приходжу — не забарюся. Тримайся ж того, що маєш, щоб ніхто не забрав твого вінця.
\v 12 Переможця зроблю стовпом у храмі мого Бога і він уже не вийде звідти — і напишу на ньому ім'я мого Бога й назву міста мого Бога — нового Єрусалима, що сходить із неба, від мого Бога, і моє нове ім'я.
\v 13 Хто має вухо, нехай слухає, що Дух промовляє до церков.
\v 14 І ангелові Лаодикійської церкви напиши: Оце каже Амінь — вірний і правдивий свідок, початок Божого створіння:
\v 15 Знаю твої діла, що ти ні холодний, ні гарячий. О, якби був або холодним, або гарячим!
\v 16 А що ти ледь теплий, ні гарячий, ні холодний, то викину тебе з моїх вуст.
\v 17 Бо ти кажеш, що: Я є багатим, і розбагатів і нічого не потребую, а не знаєш, що ти і нужденний, і мізерний, і вбогий, і сліпий, і голий.
\v 18 Раджу тобі купити в мене золото, перечищене в полум'ї, щоб збагатитися, та білу одіж, щоб ти зодягнувся, і щоб не видно було сорому твоєї голизни, та масть, щоб помазати твої очі, аби ти бачив.
\v 19 Кого я люблю, тих розвінчую і виховую. Будь же ревний і покайся.
\v 20 Ось стою під дверима і стукаю. Якщо хто почує мій голос і відчинить двері, то ввійду до нього і повечеряю з ним — і той зі мною.
\v 21 Переможцеві дозволю сісти зі мною на моєму престолі, як і я, перемігши, сів з моїм Батьком на його престолі.
\v 22 Хто має вухо, нехай слухає, що Дух промовляє до церков.
\c 4
\v 1 Після цього я поглянув, — і ось на небі двері відчинені, і перший голос, який я почув так, наче сурму, говорив зі мною і сказав: Підійди сюди, і я покажу тобі те, що має статися після цього.
\v 2 І тут же я пробув у дусі. І ось на небі стояв престіл, і хтось сидів на престолі.
\v 3 Той, що сидів, був подібний на вигляд до каменя яспису й сардису, а веселка довкола престолу була подібна до смарагдової.
\v 4 А навколо престолу було двадцять чотири престоли, і на престолах — двадцять чотири старці, що сиділи й були зодягнені в білий одяг, і золоті вінці мали на своїх головах.
\v 5 І від престолу виходять блискавки, і голоси, і громи. Сім же світильників, що горіли перед престолом, — то сім Божих духів.
\v 6 І перед престолом — наче скляне море, подібне до кришталю. Серед престолу й довкола престолу — чотири тварини, повні очей спереду і ззаду.
\v 7 Перша тварина була подібна до лева; друга тварина подібна до теляти; третя тварина мала таке обличчя, як у людини, четверта тварина — подібна до орла, що летить.
\v 8 І чотири тварини, кожна з яких має по шість крил, довкола і всередині повні очей, — не мають спочинку ні вдень ні вночі, говорячи: Святий, святий, святий Господь, Бог Вседержитель, який був і є, і приходить!
\v 9 І коли тварини віддадуть славу, і честь, і подяку тому, що сидить на престолі, що живе віки вічні, -
\v 10 тоді падають двадцять чотири старці перед тим, хто сидить на престолі, і увклоняться тому, хто живе віки вічні, і покладуть свої вінці перед престолом, кажучи:
\v 11 Гідний ти, Господи і Боже наш, одержати славу, і честь, і силу, бо ти створив усе, і все твоєю волею існує і було сотворено.
\c 5
\v 1 І я побачив у правиці того, що сидів на престолі, книгу, написану всередині, і назовні, й запечатану сімома печатями.
\v 2 І я побачив могутнього ангела, який промовляв гучним голосом: Хто гідний розкрити книгу і зняти її печаті?
\v 3 І ніхто не міг — ні на небі, ні на землі, ні під землею, — відкрити книгу й зазирнути в неї.
\v 4 І [я] гірко плакав, бо не знайшовся ніхто гідний відкрити книгу, ані зазирнути до неї.
\v 5 А один із старців каже мені: Не плач, ось лев, що є з Юдиного племені, з Давидового кореня, — він переміг і може зняти сім печатей.
\v 6 І я глянув: ось серед престолу й чотирьох тварин, і серед старців стоїть ягня,- наче заколене, яке має сім рогів та сім очей, а вони — сім Божих духів, посланих на всю землю.
\v 7 І підійшов, і взяв книгу з правиці того, що сидів на престолі.
\v 8 І коли взяв книгу, чотири тварини і двадцять чотири старці впали перед ягням, маючи кожний гусла і золоті посудини, повні ладану, а вони — молитви святих.
\v 9 І співають нову пісню, промовляючи: Ти гідний узяти книгу і відкрити її печаті, бо ти був заколений і відкупив Богові [нас] своєю кров'ю від усякого покоління, і мови, і народу, і племени.
\v 10 І зробив їх царством і священиками для нашого Бога, вони царюватимуть на землі.
\v 11 І я побачив і почув голос багатьох ангелів довкола престолу; і тварин, і старців, — і число їх було десятки тисяч разів по десять тисяч.
\v 12 І говорили вони гучним голосом: Заколене ягня гідне одержати силу, і багатство, і мудрість, і міць, і честь, і славу, і благословення.
\v 13 І чув я, як усяке створіння, що на небі, і на землі, і під землею, і на морі, і все те, що в них, говорило: Тому, хто сидить на престолі, і ягняті — благословення, і честь, і слава, і влада на віки вічні!
\v 14 А чотири тварини казали: Амінь! І старці впали та вклонилися.
\c 6
\v 1 І я побачив, що ягня відкрило одну з сімох печатей, і я почув, що одна з чотирьох тварин говорила наче громовим голосом: Ходи [й подивися].
\v 2 І я поглянув, — і ось білий кінь. А той, що сидів на ньому, мав лука. І дано йому вінця, і вийшов як переможець, щоб перемогти.
\v 3 І коли відкрив другу печать, я почув, що друга тварина промовляла: Ходи!
\v 4 І вийшов інший кінь, — червоний. І тому, що сидів на ньому, дано було забрати мир із землі, щоб убивали одне одного; і дано йому великий меч.
\v 5 І коли відкрив третю печать, я почув, що третя тварина говорила: Прийди [й подивися]. І я поглянув: і ось чорний кінь. А той, що сидів на ньому, мав вагу в своїй руці.
\v 6 І я почув неначе голос серед чотирьох тварин, що промовляв: Міра пшениці — за динарій, і три міри ячменю — за динарій, а олії і вина не чіпай,
\v 7 і коли відкрив четверту печать, я почув голос четвертої тварини, що промовила: Прийди [й подивися].
\v 8 І я поглянув: і ось кінь блідий. А той, що сидів на ньому, мав ім'я — Смерть. І ад ішов за ним, і дано йому владу над четвертою частиною землі, щоб убити мечем, і голодом, і мором, і земними звірами.
\v 9 І коли відкрив п'яту печать, я побачив під престолом душі вбитих за Боже слово і за свідчення, яке вони мали.
\v 10 І вони закричали гучним голосом, кажучи: Доки, святий і праведний владико, не судиш і не мстиш за нашу кров тим, що живуть на землі?
\v 11 І дано кожному з них білий одяг, і сказано їм, щоб спочити ще трохи часу, доки не cповнять числа їхні співслуги та їхні брати, що ще мають бути вбитими, як і вони самі.
\v 12 І я глянув, коли він відкрив шосту печать. І був великий землетрус, і сонце стало темне, як той волосяний мішок, і ввесь місяць став наче кров.
\v 13 І небесні зорі попадали на землю, як смоковниця, що скидає свої плоди під поривом сильного вітру.
\v 14 І небо сховалося, як сувій, що звивається, і кожна гора та острів зрушилися зі своїх місць.
\v 15 І земні царі, і вельможі, і багатії, і тисяцькі, і сильні, і кожний раб, і [кожний] вільний сховалися в печерах та в гірських ущелинах,
\v 16 прохаючи гори й каміння: Впадіть на нас і покрийте нас від обличчя того, що сидить на престолі, і від гніву ягняти!
\v 17 Бо прийшов великий день його гніву, і хто може встояти?
\c 7
\v 1 Після цього я побачив чотирьох ангелів, що стояли на чотирьох краях землі. І тримали чотири вітри землі, щоб не дув вітер ні на землю, ні на море, ні на жодне дерево.
\v 2 І я побачив іншого ангела, що підносився від сходу сонця і мав печать живого Бога. Він звернувся гучним голосом до чотирьох ангелів, яким було дано шкодити землі й морю,
\v 3 кажучи: Не шкодьте ні землі, ні морю, ні дереву, доки не позначимо рабів нашого Бога на їхніх чолах.
\v 4 І почув я про число позначених — про сто сорок чотири тисячі позначених печаттю — від кожного племени синів Ізраїлевих.
\v 5 З племени Юдиного дванадцять тисяч позначених, з племени Рувимового — дванадцять тисяч, з племени Ґада — дванадцять тисяч,
\v 6 з племени Асирового — дванадцять тисяч, з племени Нефталимового — дванадцять тисяч, з племени Манасіїного — дванадцять тисяч,
\v 7 з племени Симеонового — дванадцять тисяч, з племени Левієвого — дванадцять тисяч, з племени Ісахарового — дванадцять тисяч,
\v 8 з племени Завулонового — дванадцять тисяч, з племени Йосипового — дванадцять тисяч, з племени Веніяминового — дванадцять тисяч позначених.
\v 9 Після цього я поглянув — і ось, велика юрба, якої злічити ніхто не може, з кожного народу, і покоління, і народности, і племени стояла перед престолом і перед ягням. Всі зодягнені в білий одяг, і пальми в їхніх руках,
\v 10 і кличуть гучним голосом, кажучи: Спасіння нашому Богові, що сидить на престолі, і ягняті.
\v 11 І всі ангели стояли довкола престолу й старців і чотирьох тварин. І впали долілиць перед престолом і вклонилися Богові,
\v 12 кажучи: Амінь, благословення, і слава, і мудрість, і хвала, і честь, і сила, і могутність нашому Богові на віки вічні. Амінь.
\v 13 І відповів один із старців, кажучи мені: Оці, зодягнені в білий одяг, — хто вони й звідки прийшли?
\v 14 І сказав я йому: Мій пане, ти знаєш! І сказав мені: Це ті, що перейшли велике горе й випрали свій одяг, і вибілили його в крові ягняти.
\v 15 Через це вони перебувають перед Божим престолом і служать йому вдень і вночі в його храмі. А той, що сидить на престолі, перебуватиме в них.
\v 16 Не голодуватимуть більше, і не будуть спраглі, і не буде палити їх сонце, ні жодна спека;
\v 17 бо ягня, що посеред престолу, пастиме їх і водитиме до живих джерел вод, і Бог зітре всяку сльозу з їхніх очей.
\c 8
\v 1 І коли відкрив сьому печать, усе замовкло на небі десь на півгодини.
\v 2 І я побачив сімох ангелів, що стояли перед Богом, і дано їм було сім сурем.
\v 3 І другий ангел прийшов, і став перед вівтарем із золотою кадильницею. І йому дано було багато ладану, щоб додавав до молитов усіх святих на золотий вівтар перед престолом.
\v 4 І піднявся дим кадильний з молитвами святих — від руки ангела перед Богом.
\v 5 Узяв ангел кадильницю, наповнив її вогнем з вівтаря та й кинув на землю. І зчинилися громи, і голоси, і блискавки, і землетрус.
\v 6 І сім ангелів, які мали сім сурем, приготувалися засурмити.
\v 7 І перший засурмив — і був град та вогонь, перемішані з кров'ю, і впали на землю, і третина землі згоріла, і третина дерев згоріла, і всяка зелена трава згоріла.
\v 8 І другий ангел засурмив — і наче велика, охоплена вогнем, гора була вкинена в море, і третина моря стала кров'ю,
\v 9 і померла третина морської живности, що має душі, і загинула третина кораблів.
\v 10 І третій ангел засурмив — і з неба впала велика зоря, що палала як смолоскип, і впала на третину рік та водних джерел.
\v 11 А назва тієї зорі — Полин. І третина вод стала як полин, і багато людей померло від вод, бо вони стали гіркі.
\v 12 І четвертий ангел засурмив — і вражена була третина сонця, і третина місяця, і третина зірок, щоб затьмарилася їх третя частина і щоб не світили вони третини дня і ночі також.
\v 13 І побачив і почув я одного орла, що літав серед неба і кликав гучним голосом: Горе, горе, горе тим, що живуть на землі, — від звуків сурми інших трьох ангелів, що мають засурмити.
\c 9
\v 1 І п'ятий ангел засурмив — і я побачив зорю, що з неба впала на землю. І дано їй ключ від колодязя безодні.
\v 2 І вона відкрила колодязь безодні, і піднявся дим із колодязя, наче дим з великої печі, і потемніло сонце і повітря від диму з колодязя.
\v 3 І з диму вийшла саранча на землю, і дано їй владу, як ото мають земні скорпіони.
\v 4 І сказано їй, щоб не шкодила земній траві, ані всякому зіллю, ані всякому дереву, але тільки людям, які не мають Божої печаті на чолах.
\v 5 І дано їй, щоб не вбивати їх, але щоб мучилися п'ять місяців, а мука від неї — наче мука від скорпіона, коли укусить людину.
\v 6 І в ті дні шукатимуть люди смерти, але не знайдуть її; і забажають умерти, та втече від них смерть.
\v 7 А саранча та подібна була до коней, готових до бою. На головах у неї наче вінці, подібні до золота; а обличчя її — наче обличчя людини.
\v 8 І мала волосся, наче волосся у жінок, а зуби такі, як у левів.
\v 9 І мала панцир, подібну до залізної броні; а шум її крил — як від колісниць із багатьма кіньми, що біжать до бою.
\v 10 І мають хвости, подібні до скорпіонячих, і жала; а в тих хвостах — її влада, щоб шкодити людям п'ять місяців.
\v 11 Має над собою царя — ангела безодні. Ім'я його по-єврейському Аввадон, а по-грецькому — Аполліон.
\v 12 Одне горе минуло, та ідуть за ним ще два горя.
\v 13 І шостий ангел засурмив — і я почув один голос із чотирьох рогів золотого вівтаря, що перед Богом.
\v 14 Говорив до шостого ангела, який мав сурму: Звільни чотирьох ангелів, зв'язаних на великій річці Євфраті.
\v 15 І звільнені були чотири ангели, приготовані на годину, і на день, і на місяць, і на рік, щоб вигубити третину людей.
\v 16 І число кінного війська — двадцять тисяч разів по десять тисяч: я почув їхнє число.
\v 17 Отак я побачив у видінні коней і тих, що сидять на них: мають броню вогненну, і гіяцинтову, і сірчану. І голови коней — наче голови левів, а з вуст їхніх бурхає вогонь, і дим, і сірка.
\v 18 Від цих трьох кар загинула третина людей — від вогню, і від диму, і від сірки, що виходять з їхніх вуст.
\v 19 Бо влада коней була в їхніх вустах і в їхніх хвостах. Хвости ж подібні були до зміїв, що мають голови, і ними шкодять.
\v 20 А решта людей, які не були вбиті цими карами, не покаялися за діла своїх рук, щоб не кланятися демонам, ні золотим ідолам, ні срібним, ні мідним, ні кам'яним, ні які ані бачити не можуть, ані чути, ані ходити.
\v 21 І вони не покаялися за свої вбивства, ні за свої чари, ні за свою розпусту, ні за свої крадіжки.
\c 10
\v 1 І я побачив іншого ангела — могутнього, який сходив з неба, оповитий хмарою, а над його головою райдуга, і обличчя його — мов сонце, і його ноги — як вогняні стовпи.
\v 2 І він мав у своїй руці розкриту книгу. І поставив свою праву ногу на море, а ліву на землю,
\v 3 і закликав гучним, наче рикання лева, голосом. І коли закликав, то сім громів заговорили своїми голосами.
\v 4 І коли заголосили сім громів, я хотів був записати, але почув голос з неба, що промовляв: Запечатай те, що сказали сім громів, і цього не пиши.
\v 5 І ангел, якого я бачив, що стояв на морі і на землі, підніс свою праву руку до неба
\v 6 і поклявся тим, який живе віки вічні, який створив небо і те, що на ньому, і землю і те, що на ній, і море і те, що в ньому,- що часу вже не буде;
\v 7 але в ті дні, коли залунає голос сьомого ангела, коли він засурмить, — тоді звершиться Божа таємниця, яку він сповістив своїм рабам — пророкам.
\v 8 І я почув його голос із неба, що знову говорив зі мною, і мовив: Іди, візьми розкриту книгу, що в руці ангела, який стоїть на морі і на землі.
\v 9 І пішов я до ангела і сказав йому: Дай мені книгу. І він мені каже: Візьми і з'їж її! Гірка буде вона в твоєму животі, але в устах буде солодкою, наче мед.
\v 10 І я взяв книгу з руки ангела, і з'їв її, і була в моїх вустах, наче солодкий мед; а коли з'їв її, була гіркою в моєму животі.
\v 11 І каже мені: Треба тобі знову пророкувати про народи й племена, про поганів, і про багатьох царів.
\c 11
\v 1 І дано мені тростину, подібну до палиці, і сказано: Встань і зміряй Божий храм, і вівтар, і тих, що поклоняються в ньому.
\v 2 А двір поза храмом залиши й не міряй його, бо він даний поганам — і топтатимуть святе місто сорок два місяці.
\v 3 І дам двом свідкам моїм, щоб пророкували тисячу двісті шістдесят днів, зодягнені у волосяниці.
\v 4 Вони — дві оливки, і два світильники, що стоять перед Господом землі.
\v 5 І коли хто їм учинить несправедливість, вогонь виходить з їх уст, і пожирає їхніх ворогів. І хто захоче їх скривдити, той так має бути вбитий.
\v 6 Вони мають владу замкнути небо, щоб не падав дощ у дні їхнього пророцтва; і мають владу над водами — обертати їх на кров, і жати землю всякою карою стільки, скільки того захочуть.
\v 7 І коли сповнять своє свідоцтво, звір, що виходить з безодні, поведе з ними війну і переможе їх, і повбиває.
\v 8 І їхні тіла залишить на вулицях великого міста, яке духовно зветься Содом та Єгепет, де і їхній Господь був розіп'ятий.
\v 9 І будуть дивитися народи, і племена, і погани, і народності на їхні тіла три з половиною дні і не дадуть покласти їхніх тіл до гробниць.
\v 10 І ті, що живуть на землі, радітимуть і веселитимуться з цього; і посилатимуть одне одному подарунки, бо обидва ці пророки мучили тих, що жили на землі.
\v 11 А по трьох з половиною днях дух життя ввійшов у них від Бога, і вони підвелися на свої ноги, і великий страх напав на тих, що їх бачили.
\v 12 І почули великий голос із неба, що говорив їм: Підійміться сюди. І піднялися на небо в хмарі, — і їх побачили їхні вороги.
\v 13 І тієї миті стався великий землетрус, і десята частина міста завалилася, і загинуло від землетрусу сім тисяч людських імен, а інші жахнулися і віддали славу небесному Богові.
\v 14 Друге горе минуло. Та незабаром приходить третє горе.
\v 15 І сьомий ангел засурмив — і були гучні голоси на небі, що казали: Царство світу стало царством нашого Господа і його Христа, і царюватиме на віки вічні.
\v 16 І двадцять чотири старці, що сиділи перед Богом на своїх престолах, попадали долілиць і вклонилися Богові,
\v 17 кажучи: Дякуємо тобі, Господи Боже, Вседержителю, що є, і був; бо ти прийняв свою велику силу і зацарював.
\v 18 І розлютувалися погани — та прийшов твій гнів і настав час прийняти суд мертвим, і дати винагороду твоїм рабам — пророкам, святим, і тим, що бояться твого імени, малим і великим, і знищити тих, що нищать землю.
\v 19 І відкрився Божий храм на небі, і з'явився кивот його Завіту в його храмі, і зчинилися блискавки, і голоси, і громи, і землетрус, і великий град.
\c 12
\v 1 І великий знак з'явився на небі: жінка, зодягнена сонцем, і місяць під її ногами; а на її голові — вінець із дванадцятьох зірок;
\v 2 і має в лоні, і кричала від болю, і терпіла муки породіллі.
\v 3 І з'явився інший знак на небі: і ось великий червоний змій, що мав сім голів і десять рогів, і на його головах сім вінців.
\v 4 І його хвіст змів третину небесних зірок, і скинув їх на землю. І змій став перед жінкою, що мала народити, щоб, коли народить, пожерти її дитину.
\v 5 І народила дитину чоловічої статі, що має пасти всі народи залізною палицею. І взяте було її дитя до Бога і до престолу.
\v 6 І жінка втекла в пустиню, де там мала місце, приготовлене Богом, щоб там годували її тисячу двісті шістдесят днів.
\v 7 І стався бій на небі: Михайло та його ангели розпочали бій зі змієм. І змій воював, і його ангели.
\v 8 І не перемогли — і не знайшлося для них більше місця на небі.
\v 9 І скинений був великий змій, давній змій, що називається диявол і сатана, що ошукує ввесь світ; скинений він був на землю, і його ангели були скинені з ним.
\v 10 І я почув гучний голос на небі, що промовляв: Тепер прийшло спасіння, і сила, і Царство нашого Бога і влада його Христа, бо скинено оскаржувача наших братів, що оскаржує їх перед нашим Богом день і ніч.
\v 11 І вони перемогли його кров'ю ягняти та словом свого свідчення, і не полюбили душ своїх навіть до смерти.
\v 12 Отож веселіться, небеса, і ті, що живуть на них! Горе землі й морю, бо до вас зійшов диявол, який має велику лють, знаючи, що має мало часу.
\v 13 І коли змій побачив, що скинений на землю, то став переслідувати жінку, яка народила хлоп'ятко.
\v 14 І було жінці дано двоє крил великого орла, щоб летіла в пустиню на своє місце, де буде переховувана впродовж часу, і часів, і півчасу від обличчя змія.
\v 15 І випустив змій із своїх вуст воду, наче ріку, за жінкою, щоб рікою перехопити її.
\v 16 І земля допомогла жінці — земля відкрила свої вуста й проковтнула ріку, яку змій випустив зі своїх вуст.
\v 17 І змій розгнівався на жінку, і пішов воювати з рештою її насіння, яке зберігає Божі заповіді і має свідоцтво Ісусове.
\v 18 І став на морському піску.
\c 13
\v 1 І я побачив звіра, що виходив з моря, що мав сім голів і десять рогів, а на його рогах — десять вінців і на його головах богозневажливі імена.
\v 2 І звір, якого я бачив, був подібний до рисі, а ноги його наче ведмежі, й паща його — як паща лева. І змій дав йому свою силу, і свій престол, і велику владу.
\v 3 І одна з його голів наче мала смертельну рану, але ця рана загоїлася. І вражалася вся земля, стежачи за звіром,
\v 4 і вклонилися змієві, який дав владу звірові. І звірові вклонилися, кажучи: Хто подібний до звіра, і хто може з ним поборотися?
\v 5 І дано йому вуста, що говорили пихато й богозневажливо; і дано йому владу діяти сорок два місяці.
\v 6 І відкрив свої вуста, щоб гудити Бога, щоб зневажати його ім'я та його оселю, як і тих, що живуть на небі.
\v 7 І дано йому вести бій із святими й перемогти їх, і дано йому владу над кожним поколінням, і народом, і над поганами та племенами.
\v 8 І вклонилися йому всі, що живуть на землі, імена яких не записані в книзі життя у ягняти, заколеного від створення світу.
\v 9 Якщо хто має вухо,- нехай слухає!
\v 10 Той, що в полон веде, — в полон і піде; якщо хто мечем уб'є, той буде мечем убитий. Отут — терпіння і віра святих!
\v 11 І я побачив іншого звіра, що виходив із землі; і мав він два роги, подібні до ягнячих, але говорив як змій.
\v 12 І він виконував усю владу першого звіра перед ним, і робив так, щоб земля і ті, що живуть на ній, поклонялися першому звірові, якого вилікувано від смертельної рани.
\v 13 І робить великі чуда, й вогонь зводив з неба на землю перед людьми,
\v 14 і ошукує мешканців землі знаками, які дано йому робити перед звіриною, намовляючи мешканців землі створити образ того звіра, що має рану від меча і вижив.
\v 15 І дано йому одухотворити звіриний образ, щоб зображення звіра заговорило, і зробив так, щоб той, хто лиш не поклониться зображенню звіра, був убитий.
\v 16 І робить так, щоб усім — малим і великим, багатим і бідним, вільним і рабам — було дано їм знак на правій їх руці або на їхніх чолах;
\v 17 і щоб ніхто не зміг нічого купити, ні продати, а тільки той, хто має знак імени звіра або число його імени.
\v 18 Тут — мудрість. Хто має розум, хай почислить число звіра, бо число є людським. І це число — шістсот шістдесят шість.
\c 14
\v 1 І я глянув, — і ось ягня стояло на Сіонській горі, а з ним сто сорок чотири тисячі, що мають його ім'я та ім'я його Батька, написані на їхніх чолах.
\v 2 І я почув голос із неба, наче гомін бурхливих потоків або як гуркіт великого грому; почув і голос наче гуслярів, що грали на своїх гуслах.
\v 3 І наче співають нову пісню перед престолом та перед чотирма тваринами й старцями. І ніхто не міг навчитися тієї пісні, окрім цих ста сорока чотирьох тисяч, що викуплені від землі.
\v 4 Це ті, що з жінками не опоганилися, які є чистими. Вони йдуть за ягням, куди б воно не йшло. Вони викуплені від людей — первістки Богові і ягняті;
\v 5 в їхніх вустах нема лукавства, [бо] вони непорочні.
\v 6 І я побачив іншого ангела, що летів серед неба. Він мав вічну Євангелію, щоб звіщати її тим, що живуть на землі, — усякому племені, і поганинові, і поколінню, і народові,-
\v 7 кажучи гучним голосом: Побійтеся Бога і віддайте йому славу, бо прийшла година його суду! Поклоніться тому, що створив небо, і землю, і море, і джерела вод!
\v 8 Ще інший ангел, другий, ішов за ним, кажучи: Упав, упав великий Вавилон, який напоїв усі народи лютим вином своєї розпусти.
\v 9 Ще інший ангел, третій, летів за ними, промовляючи гучним голосом: Хто лиш поклоняється звірові та його зображенню і приймає знамення на своїм чолі або на своїй руці,
\v 10 той питиме вино Божого гніву, незмішаного в чаші його гніву; і буде караний у вогні й сірці перед святими ангелами та перед ягням.
\v 11 І дим їхніх мук підіймається вічно, і не мають спокою ні вдень ні вночі — ті, що поклоняються звірові та його зображенню або коли хто одержує знак його імени.
\v 12 Тут терпіння святих, які пильнують Божих заповідей та віри Ісуса.
\v 13 І я почув голос із неба, що промовляв: Напиши: віднині блаженні мертві, які помирають у Господі. Так, промовляє Дух, хай вони спочинуть від своєї праці, бо їхні діла йдуть слідом за ними.
\v 14 І я глянув,- і ось біла хмара! А на хмарі сидить той, що подібний до людського сина; він мав на своїй голові золотий вінець, а в своїй руці гострий серп.
\v 15 І інший ангел вийшов із храму, прорікаючи гучним голосом до того, що сидів на хмарі: Опусти свого серпа й жни, бо прийшла пора жнив і достигли жнива на землі.
\v 16 І той, що сидить на хмарі, опустив свого серпа на землю — і вижата була земля.
\v 17 А інший ангел вийшов із небесного храму, також маючи гострого серпа.
\v 18 І ще один ангел, що мав владу над вогнем, вийшов із жертовника й закликав гучним голосом до того, що мав гострого серпа, промовляючи: Опусти свого гострого серпа й обріж грона винограду на землі, бо її грона дозріли.
\v 19 І опустив ангел свого серпа на землю, — і зібрав виноград землі, і вкинув до великого чавила Божої люті.
\v 20 І видушене було чавило поза містом, — і потекла кров із чавила аж до вуздечок коней, на тисячу шістсот стадій.
\c 15
\v 1 І я побачив іншого знака на небі — великого й дивовижного: це сім ангелів, що мали сім останніх кар, якими довершиться гнів Божий.
\v 2 І я побачив наче скляне море, змішане з вогнем, і тих, що перемогли звіра, та його зображення, [його знака, і] число його імени. Вони стояли на склянім морі, тримаючи Божі гусла.
\v 3 І співали пісню Мойсея, Божого раба, та пісню ягняти, промовляючи: Великі й подиву гідні твої діла, Господи Боже вседержителю! Праведні й правдиві твої дороги, царю народів!
\v 4 Хто не боятиметься, Господи, і не прославить імени твого? Бо ти єдиний святий, і всі народи прийдуть та поклоняться перед тобою, бо об'явилися твої суди!
\v 5 І після цього я глянув — і відчинився храм шатра свідчення на небі.
\v 6 І вийшло з храму семеро ангелів, які мали сім кар. Зодягнені були у лляний, чистий, світлий одяг і підперезані на грудях золотими поясами.
\v 7 І одна з чотирьох тварин дала сімом ангелам сім золотих чаш, повних гніву Божого, який живе вічно.
\v 8 І наповнився храм димом від Божої слави, і від його сили, і ніхто не міг увійти до храму, доки не скінчаться сім кар сімох ангелів.
\c 16
\v 1 І я почув гучний голос із храму, що говорив сімом ангелам: Ідіть і вилийте на землю сім чаш Божого гніву.
\v 2 І перший пішов та вилив свою чашу на землю, — і обсіли людей страшні й жахливі болячки,- тих, що мали знак звіра, що поклонялися його зображенню.
\v 3 І другий вилив свою чашу в море, — і сталася кров, наче в мерця, і вимерло все живе, що в морі.
\v 4 І третій вилив свою чашу на ріки й джерела вод, — і стали кров'ю.
\v 5 І я почув ангела вод, який промовляв: Справедливий ти, який є і який був, і святий, бо ти це присудив,-
\v 6 за те, що вони пролили кров святих і пророків,- і ти дав кров їм пити. Вони варті цього!
\v 7 І я чув слова престолу, як говорив: Так, Господи Боже вседержителю, правдиві й праведні твої суди!
\v 8 І четвертий [ангел] вилив свою чашу на сонце, — і дано йому палити людей вогнем.
\v 9 І палила людей велика спека, а вони зневажали ім'я Бога, який має владу над цими карами, і не покаялися, щоб віддати йому славу.
\v 10 І п'ятий ангел вилив свою чашу на престол звіра, — і стало царство його темним, і кусали свої язики від болю,
\v 11 та зневажали Бога небесного від свого болю і від своїх ран, але не покаялися за свої вчинки.
\v 12 І шостий вилив свою чашу на велику ріку Євфрат, — і висохла вода, щоб приготувати дорогу царям, що на схід сонця.
\v 13 І я побачив, що з вуст змія, і з вуст звіра, і з вуст фальшивого пророка вийшли три нечистих духи, наче жаби.
\v 14 Це демонські духи, що роблять знаки; вони виходять до царів усього світу, щоб зібрати їх на бій великого дня Бога вседержителя.
\v 15 Ось приходжу, мов злодій. Блаженний, хто пильнує і хто береже свій одяг, щоб не ходити голим і щоб не бачили його сором.
\v 16 І зібрав їх на місце, що по-єврейському називається Армагедон.
\v 17 І сьомий [ангел] вилив свою чашу на повітря, — і залунав гучний голос із [небесного] храму, від престолу, кажучи: Сталося!
\v 18 І почалися блискавки, і голоси, і громи, і був великий землетрус, якого ще ніколи не було, відколи живуть люди на землі: такий землетрус, такий потужний!
\v 19 І розпалося велике місто на три частини; розвалилися і міста поганів. І великий Вавилон був згаданий перед Богом, щоб дати йому чашу вина його лютого гніву.
\v 20 І зник кожний острів, і не знайдено гір.
\v 21 І тяжкий град, завбільшки з талант, падав з неба на людей; і люди зневажали Бога за кару граду,- бо кара дуже велика!
\c 17
\v 1 І прийшов один з сімох ангелів, що мали сім чаш, і говорив зі мною, кажучи: Підійди, я покажу тобі вирок для великої розпусниці, яка сидить над багатьма водами,
\v 2 з якою чинили розпусту земні царі і вином її розпусти впивалися мешканці землі.
\v 3 І повів мене духом до пустині. І я побачив жінку, що сиділа на багряному звірі, повному богозневажливих імен; він мав сім голів і десять рогів.
\v 4 А жінка була зодягнена в порфиру й кармазин, і прикрашена золотом, і коштовними каміннями, і перлами. Вона тримала в своїй руці золоту чашу, повну гидоти й нечистот її розпусти.
\v 5 На її чолі було написане ім'я: Таємниця, великий Вавилон, мати розпусниць і земних гидот.
\v 6 І я побачив жінку, сп'янілу від крови святих і від крови свідків Ісуса. Побачивши її, я здивувався дивом великим.
\v 7 І сказав мені ангел: Чому ти здивувався? Я повім тобі таємницю жінки й звіра, що її носить, і що має сім голів та десять рогів.
\v 8 Звір, якого ти бачив, — і був, і немає, і має прийти з безодні, і йде на згубу. І здивуються ті, що живуть на землі, імена яких не записані в книгу життя від створення світу, — коли побачать, що звір був, і немає, і з'явиться.
\v 9 Тут — розум, який має мудрість. Сім голів — це є сім гір, на яких сидить жінка. І царів є сім:
\v 10 п'ятеро впало, один є, а інший ще не прийшов. І коли прийде, то пробуде недовго.
\v 11 І звір, який був і нема,- він є восьмий, з числа семи, — і йде на погибель.
\v 12 А десять рогів, що їх ти бачив,- це десять царів, які царства ще не одержали, але царську владу одержать на одну годину разом із звірем.
\v 13 Вони мають одну думку, і силу, і свою владу віддають звірові.
\v 14 Вони вчинять війну з ягням, і ягня переможе їх, бо воно є паном панів, і царем царів; а ті, що з ним,- покликані, вибрані, вірні.
\v 15 І каже мені: Води, які ти бачив, над якими сидить розпусниця,- це народи, і громади, і племена, і погани.
\v 16 І десять рогів, які ти побачив, і звір, — вони зненавидять розпусницю, і спустошать її, і роздягнуть, і з'їдять її тіло, і спалять її вогнем.
\v 17 Тому що Бог вклав у їхні серця, — щоб виконали його волю, і чинили одну волю, і віддали своє царство звірові, доки не збудуться Божі слова.
\v 18 І жінка, що ти побачив, — це велике місто, яке панує над царями землі.
\c 18
\v 1 Після цього я побачив іншого ангела, що сходив з неба, і мав велику владу, і земля освітилася від його слави.
\v 2 І вигукнув дужим голосом, кажучи: Упав, упав великий Вавилон! Став він житлом бісів і оселею всякого нечистого духу, і сховищем усіх нечистих птахів, і сховищем всяких бридких та потворних звірів,
\v 3 бо вином шаленства своєї розпусти напоїв усі народи, і царі землі з ним розпусту чинили, і купці землі від його розкошів збагатилися!
\v 4 І почув я інший голос із неба, який казав: Вийди із нього, народе мій, щоб не був ти спільником його гріхів, і щоб ти не був охоплений його карами,
\v 5 бо його гріхи досягли неба, і Бог згадав про його неправди.
\v 6 Відплатіть йому так, як він вам платив — удвічі відплатіть за його вчинки! Чашею, якою він зачерпнув, — зачерпніть йому подвійно!
\v 7 Скільки славився він і розкошував, — стільки дайте йому мук і плачу. Бо він каже у своїм серці: Сиджу, мов цариця, і я не вдова і не побачу лиха.
\v 8 За це одного дня найдуть на нього кари, смерть, і плач, і голод, і вогнем буде спалений, бо міцний Господь Бог, що судить його.
\v 9 І заридають, і заплачуть над ним царі землі, що чинили з ним розпусту та розкошували,- коли побачать дим від його пожежі,
\v 10 стоячи вдалині від страху його мук і кажучи: Горе, горе, о місто велике Вавилоне, — могутнє місто! За одну годину прийшов тобі суд.
\v 11 І купці землі заридають та заплачуть над ним, бо їхніх товарів більше ніхто не купує,-
\v 12 речей із золота, і срібла, і коштовного каміння, і перлів, і вісону, і пурпуру, і шовку, і кармазину, і всякого дерева запашного, і всякого посуду із слонової кости, і всякого посуду з коштовного дерева, і міді, і заліза, і мармуру,
\v 13 і кориці, і пахощів, і тиміяму, і мирри, і ладану, і вина, і оливи, і борошна, і пшениці, і худоби, і овець, і коней, і колісниць, і рабів, і людських душ.
\v 14 І плоди хтивости твоєї душі відійшли від тебе, і все сите й блискуче відійшло від тебе, — і більше їх не знайдеш.
\v 15 Купці цього, що збагатилися з нього, здалека стануть зі страху від його мук, ридаючи і плачучи,
\v 16 кажучи: Горе, горе, велике місто, зодягнене в вісон, і порфиру, та кармазин, і прикрашене золотом, і коштовним камінням, і перлами,
\v 17 бо за одну годину згинуло таке багатство. І кожний керманич, і кожний, що пливе до місця, і моряки, і хто працює на морі, здалека стали,
\v 18 і кричали, бачачи дим його пожежі, та кажучи: Яке подібне до великого міста?
\v 19 І посипали порохом свої голови, і кричали, плачучи й ридаючи та кажучи: Горе, горе, велике місто, в якому збагатилися всі, що мали кораблі в морі, від його коштовностей, бо за одну годину воно спорожніло.
\v 20 Радій із цього, небо, і святі, і апостоли, і пророки, бо Бог здійснив ваш суд над ним!
\v 21 І один сильний ангел узяв великий, наче жорно, камінь, і кинив у море, кажучи: З таким розгоном буде вкинено велике місто Вавилон і не знайдеться більше.
\v 22 І голос гуслярів, і співаків, і сопілкарів, і сурмачів більше не почується в тобі, і жодний мистець всякого мистецтва більше не знайдеться в тобі, і шум жорен більше не чутиметься в тобі,
\v 23 і світло світильника більше не світитиме в тобі, і голос молодого та молодої більше не бринітиме в тобі, бо твої купці були вельможами землі, бо твоїми чарами були зведені всі народи.
\v 24 І в ньому була знайдена кров пророків, і святих, і всіх убитих на землі.
\c 19
\v 1 [І] після цього я почув гучний голос великого натовпу на небі, що говорив: Алилуя. Спасіння, і слава, і сила нашого Бога,
\v 2 бо правдиві і справедливі його суди, бо засудив велику розпусницю, яка зіпсувала землю своєю розпустою, і помстився за кров своїх рабів з її руки.
\v 3 І вдруге сказали: Алилуя. І дим з неї підноситься на віки вічні.
\v 4 І впали двадцять чотири старці, і чотири тварини вклонилися Богові, що сидить на престолі, кажучи: Амінь, алилуя.
\v 5 І вийшов голос від престолу, що закликав: Хваліть нашого Бога, всі його раби, і ті, що бояться його, малі й великі.
\v 6 І я почув наче голос великої юрби, і наче шум великої води, і наче голос гучних громів, що вигукували: Алилуя, бо запанував наш Господь Бог вседержитель.
\v 7 Радіймо й веселімося і даймо славу йому, бо прийшло весілля ягняти, і його жінка приготувала себе.
\v 8 І їй дано зодягнутися в чистий світлий вісон. Бо вісон — то виправдання святих.
\v 9 І каже він мені: Напиши: блаженні покликані на весільну вечерю ягняти. І сказав мені: Це правдиві Божі слова.
\v 10 І я впав до його ніг, щоб уклонитися йому. Він каже мені: Ні ж бо! Я співраб твій та твоїх братів, що мають свідчення Ісуса. Богові вклонися. Бо свідчення Ісусове — це дух пророцтва.
\v 11 І я побачив відкрите небо. І ось білий кінь, і той, що сидить на ньому, що зветься вірний і правдивий, і справедливо судить і воює.
\v 12 Очі ж його наче полум'я вогняне, а на його голові багато вінців. Він має ім'я написане, якого ніхто не знає, тільки він сам.
\v 13 І він зодягнений в одіж, окроплену кров'ю, а його ім'я — Боже слово.
\v 14 А небесні війська їхали слідом за ним на білих конях, зодягнені в білий чистий вісон.
\v 15 І з його вуст виходить гострий меч, щоб ним бити народи. Він їх пастиме залізним жезлом і топтатиме чавило вина лютого гніву Бога вседержителя.
\v 16 І він має на одягові й на стегні своєму написане ім'я: Цар над царями і пан над панами.
\v 17 І я побачив одного ангела, що стояв на сонці й закликав гучним голосом, кажучи всім птахам, що літають серед неба: Прийдіть, зберіться на велику Божу вечерю,
\v 18 щоб з'їсти тіла царів, і тіла тисячників, і тіла сильних, і тіла коней, і тих, що сидять на них, і тіла всіх вільних, і рабів, і малих і великих.
\v 19 І я побачив звіра, і царів землі, і їхніх вояків зібраними, щоб чинити війну з тим, що сидить на коні, та з його військом.
\v 20 І звір був схоплений і з ним фальшивий пророк, що зробив перед ним знаки, якими ввів в оману тих, що прийняли знак звіра і вклоняються його іконі: живими вкинені були обидва в вогняне озеро, що горить сіркою.
\v 21 А інші вбиті були мечем того, що сидить на коні, що вийшов з його вуст, і всі птахи наситилися їхніми тілами.
\c 20
\v 1 І я побачив ангела, що сходив з неба, що мав ключа від безодні та великий ланцюг у своїй руці.
\v 2 І схопив він змія, змія прадавнього, яким є диявол і сатана, і зв'язав його на тисячу років,
\v 3 укинув його в безодню та замкнув, і печатку над ним поклав, щоб не зводив більше народи, доки не скінчиться тисяча років. А після цього він має бути звільнений на короткий час.
\v 4 І я побачив престоли й тих, що сидять на них, і їм дано суд, і душі страчених за свідчення Ісуса й за Боже слово, і тих, які не вклонилися звірові, ані його іконі, і не прийняли знаку на чолах і на своїй руці. І вони ожили й зацарювали з Христом тисячу років.
\v 5 А інші мерці не ожили, доки не скінчиться тисяча років. Це перше воскресіння.
\v 6 Блаженний і святий, хто має частку в першому воскресінні. Над ними друга смерть не матиме влади, але вони будуть священиками Бога й Христа і царюватимуть з ним тисячу років.
\v 7 А коли скінчиться тисяча років, сатана буде звільнений із своєї в'язниці
\v 8 і вийде, щоб ошукувати народи, що на чотирьох краях землі, Гога й Магога, щоб зібрати їх на війну, а число їх — наче пісок морський.
\v 9 І вийшли вони на рівнину землі й оточили табір святих та улюблене місто, і зійшов вогонь від [Бога з] неба й пожер їх.
\v 10 І диявол, що зводив їх, був кинутий у вогняне й сірчане озеро, де і звір, і фальшивий пророк. І мучені будуть вони день і ніч на віки вічні.
\v 11 І я побачив великий білий престол і того, що сидів на ньому, що від його обличчя втекло небо і земля, і їм не знайшлося місця.
\v 12 І я побачив мерців, малих і великих, що стояли перед Богом. І книги відкрилися, і інша книга відкрилася, яка є книгою життя. І суджено мерців, як записано в книгах, за їхніми ділами.
\v 13 І море віддало мерців, що в ньому, і смерть, і ад віддали мерців, що в них, і кожний дістав суд за своїми вчинками.
\v 14 І смерть, і ад були вкинені у вогняне озеро. Це друга смерть, — озеро вогняне.
\v 15 А хто не знайдеться записаним у книзі життя, той буде вкинений у вогняне озеро.
\c 21
\v 1 І я побачив нове небо і нову землю. Бо перше небо і перша земля проминули, і моря вже не було.
\v 2 І я побачив святе місто, новий Єрусалим, що сходить з неба від Бога, приготований, наче молода, прикрашена для свого чоловіка.
\v 3 І почув я гучний голос із престолу, що промовляв: Ось Божа оселя з людьми, і він поселиться з ними, і ті будуть його народом, і сам Бог буде з ними, їхній Бог;
\v 4 і обітре кожну сльозу з їхніх очей, і більше не буде смерти, ані скорботи, ані плачу, ані болю більше не буде, бо перше минулося.
\v 5 І сказав той, що сидить на престолі: Ось нове все творю. І каже: Напиши, бо ці слова правдиві й вірні.
\v 6 І сказав він мені: Довершилося. Я є альфа й омега, початок і кінець. Я спраглому дам задаром живої води з джерела.
\v 7 Переможець успадкує все, і я буду його Богом, а він буде мені сином.
\v 8 А лякливим та невірним, і нечистим, і вбивцям, і тим, що розпусту чинять і чари роблять, і ідоложертовникам, і всім неправдомовцям — їхня частина в озері, що горить вогнем і сіркою, що є другою смертю.
\v 9 І прийшов один із сімох ангелів, що мав сім чаш, наповнених сімома останніми карами, та й промовив до мене, кажучи: Ходи, покажу тобі молоду, жінку ягняти.
\v 10 І повів мене духом на велику й високу гору, і показав мені [велике] святе місто Єрусалим, що сходить із неба від Бога,
\v 11 маючи Божу славу. Світлість його подібна до коштовного каменя, наче каменя яспису, кришталю.
\v 12 Воно має великий та високий мур, у якому дванадцять брам, і на брамах дванадцять ангелів та імена написані — імена дванадцятьох племен синів Ізраїлевих.
\v 13 Зі сходу три брами, і з півночі три брами, і з півдня три брами, і з заходу три брами.
\v 14 І міський мур мав дванадцять підвалин, на них дванадцять імен дванадцятьох апостолів ягняти.
\v 15 І той, що говорив зі мною, мав міру — золоту тростину, щоб виміряти місто і його брами та його мур.
\v 16 А місто чотирикутне, і довжина його така, як і ширина. І виміряв він місто тростиною на дванадцять тисяч стадій, його довжина, і ширина, і висота рівні.
\v 17 І зміряв він мур його на сто сорок чотири лікті міри людської, яка є й ангельська.
\v 18 І [був] збудований його мур з яспису, а місто із щирого золота, подібного до чистого скла.
\v 19 [І] підвалини міського муру прикрашені були всяким дорогим камінням: перша підвалина — яспис, друга — сапфір, третя — халцедон, четверта — смарагд,
\v 20 п'ята — сардонікс, шоста — сардій, сьома — хризоліт, восьма — берил, девята — топаз, десята — хризопраз, одинадцята — яхонт, дванадцята — аметист.
\v 21 А дванадцять брам — то дванадцять перлин, і кожна брама була з однієї перлини. А вулиці міста — щире золото, прозоре, мов скло.
\v 22 Храму я не бачив у ньому, бо Господь Бог вседержитель і ягня — то його храм.
\v 23 І місто не потребує сонця, ані місяця, щоб у ньому світили, бо Божа слава освітила його, а світильником для нього — ягня.
\v 24 І народи ходитимуть у його світлі, і царі землі принесуть свою славу до нього.
\v 25 І його брами не зачиняться вдень, а ночі там не буде.
\v 26 І принесуть до нього славу та честь народів.
\v 27 І не ввійде до нього нічого нечисте, ані той, хто чинить гидоту й неправду; але тільки ті, що записані в книзі житя ягняти.
\c 22
\v 1 І показав він мені [чисту] ріку живої води, ясної, мов кришталь, що випливала з Божого престолу і ягняти.
\v 2 Серед його вулиць і з цього, і з того боку ріки — дерево життя, що родить дванадцять плодів, кожного місяця приносить свій плід. А листя дерева — на оздоровлення народів.
\v 3 І жодного прокляття більше не буде. І буде в ньому престол Бога і ягняти, і його раби служитимуть йому,
\v 4 і побачать його обличчя, і його ім'я на їхніх чолах.
\v 5 І ночі там не буде, і не потребуватимуть світла від світильника та соняшного світла, бо Господь Бог їх освітлює, і царюватимуть вони віки вічні.
\v 6 І сказав він мені: Це слова вірні й правдиві, а Господь, Бог духів пророчих, послав свого ангела показати своїм рабам те, що має невдовзі статися.
\v 7 Тож незабаром приходжу. Блаженний, хто зберігає слова пророцтва цієї книги.
\v 8 І я, Іван, це побачив і почув. І коли почув та побачив, упав, щоб уклонитися до ніг ангела, що показував мені це.
\v 9 І каже мені: Таж ні: я співраб твій і твоїх братів — пророків і тих, що зберігають слова цієї книги. Богові вклонися.
\v 10 І каже мені: Не запечатуй слів пророцтва цієї книги, бо час близько.
\v 11 Неправдомовний хай ще чинить неправду і нечистий хай ще буде нечистим, а справедливий хай ще чинить справедливість, і святий хай ще освячується.
\v 12 Ось незабаром приходжу, і моя винагорода зі мною, щоб віддати кожному за його вчинками.
\v 13 Я альфа і омега, початок і кінець, перший і останній.
\v 14 Блаженні ті, що виперуть шати свої, щоб мати право на дерево життя, і ввійти брамами до міста.
\v 15 А за містом — пси, і чаклуни, і розпусники, і вбивці, й ідолослужителі, і кожний, хто любить і чинить брехню.
\v 16 Я, Ісус, послав свого ангела, щоб засвідчити вам це в церквах. Я є корінь і рід Давидів, зоря рання, досвітня.
\v 17 А дух і молода кажуть: Прийди. І хто чує, хай каже: Прийди. І спраглий хай прийде, і хто хоче, хай візьме воду життя задаром.
\v 18 Бо свідчу кожному, хто чує слова пророцтва, що в цій книзі. Коли хто додасть до них, то Бог накладе на нього кари, записані в цій книзі.
\v 19 А коли хто відніме від слів пророцтва, що в цій книзі, Бог забере його частку з дерева життя і з святого міста, що записане в цій книзі.
\v 20 Каже той, хто свідчить це: Так, незабаром приходжу, Амінь, [так] прийди, Господи Ісусе.
\v 21 Ласка Господа Ісуса з усіма [Амінь].